<?xml version="1.0" encoding="utf-8" ?>
<!--

# --------------------------------------------------------------------
#
#  Quran Translation
#  Name: آیتی
#  Translator: AbdolMohammad Ayati
#  Language: Persian
#  ID: fa.ayati
#  Last Update: August 1, 2012
#  Source: Tanzil.net
#
# --------------------------------------------------------------------
	
-->
<quran>
	<sura index="1" name="الفاتحة">
		<aya index="1" text="به نام خداى بخشاينده مهربان‌"/>
		<aya index="2" text="ستايش خدا را كه پروردگار جهانيان است."/>
		<aya index="3" text="آن بخشاينده مهربان،"/>
		<aya index="4" text="آن فرمانرواى روز جزا."/>
		<aya index="5" text="تنها تو را مى پرستيم و تنها از تو يارى مى‌جوييم."/>
		<aya index="6" text="ما را به راه راست هدايت كن:"/>
		<aya index="7" text="راه كسانى كه ايشان را نعمت داده‌اى، نه خشم گرفتگانِ بر آنها و نه گمراهان."/>
	</sura>
	<sura index="2" name="البقرة">
		<aya index="1" text="الف. لام. ميم."/>
		<aya index="2" text="اين است همان كتابى كه در آن هيچ شكى نيست. پرهيزگاران را راهنماست:"/>
		<aya index="3" text="آنان كه به غيب ايمان مى‌آورند و نماز مى گزارند، و از آنچه روزيشان داده‌ايم انفاق مى كنند،"/>
		<aya index="4" text="و آنان كه به آنچه بر تو و بر پيامبران پيش از تو نازل شده است ايمان مى‌آورند و به آخرت يقين دارند."/>
		<aya index="5" text="ايشان از سوى پروردگارشان قرين هدايتند، و خود رستگارانند."/>
		<aya index="6" text="كافران را خواه بترسانى يا نترسانى تفاوتشان نكند، ايمان نمى آورند."/>
		<aya index="7" text="خدا بر دلهايشان و بر گوششان مهر نهاده و بر روى چشمانشان پرده‌اى است، و برايشان عذابى است بزرگ."/>
		<aya index="8" text="پاره‌اى از مردم مى‌گويند: به خدا و روز قيامت ايمان آورده‌ايم. حال آنكه ايمان نياورده‌اند."/>
		<aya index="9" text="اينان خدا و مؤمنان را مى‌فريبند، و نمى‌دانند كه تنها خود را فريب مى‌دهند."/>
		<aya index="10" text="در دلهاشان مرضى است و خدا نيز بر مرضشان بيفزوده است و به كيفر دروغى كه گفته‌اند برايشان عذابى است دردآور."/>
		<aya index="11" text="چون به آنان گفته شود كه در زمين فساد مكنيد، مى‌گويند: ما مصلحانيم."/>
		<aya index="12" text="آگاه باشيد كه اينان خود تبهكارانند و نمى‌دانند."/>
		<aya index="13" text="و چون به آنان گفته شود كه شما نيز همانند ديگر مردمان ايمان بياوريد، مى‌گويند: آيا ما نيز همانند بيخردان ايمان بياوريم؟ آگاه باشيد، كه آنان خود بيخردانند و نمى‌دانند."/>
		<aya index="14" text="و چون به مؤمنان مى‌رسند، مى‌گويند: ايمان آورده‌ايم. و چون با شيطانهاى خويش خلوت مى‌كنند، مى‌گويند: ما با شما هستيم، ما استهزايشان مى‌كنيم."/>
		<aya index="15" text="خداست كه آنها را استهزا مى‌كند و وامى‌گذاردشان تا همچنان در طغيان خويش سرگردان بمانند."/>
		<aya index="16" text="اينان گمراهى را به هدايت خريدند، پس تجارتشان سود نكرد و در شمار هدايت يافتگان درنيامدند."/>
		<aya index="17" text="مثلشان، مثل آن كسى است كه آتشى افروخت، چون پيرامونش را روشن ساخت، خدا روشنايى از آنان بازگرفت و نابينا در تاريكى رهايشان كرد."/>
		<aya index="18" text="كرانند، لالانند، كورانند، و بازنمى‌گردند."/>
		<aya index="19" text="يا چون بارانى سخت در ظلمت همراه با رعد و برق از آسمان فرود آيد، تا مباد كه از بانگ صاعقه بميرند، انگشتان خويش در گوشها كنند. و خدا بر كافران احاطه دارد."/>
		<aya index="20" text="نزديك باشد كه برق ديدگانشان را نابينا سازد، هرگاه كه بردَمد چند گامى برمى‌دارند، و چون خاموش شود، از رفتن بازايستند. اگر خدا مى‌خواست، گوشهاشان را كر و چشمانشان را كور مى‌ساخت، كه او بر هر كارى تواناست."/>
		<aya index="21" text="اى مردم، پروردگارتان را كه شما و پيشينيانتان را بيافريده است بپرستيد. باشد كه پرهيزگار شويد."/>
		<aya index="22" text="آن خداوندى كه زمين را چون فراشى بگسترد، و آسمان را چون بنايى بيفراشت، و از آسمان آبى فرستاد، و بدان آب براى روزى شما از زمين هر گونه ثمره‌اى برويانيد، و خود مى‌دانيد كه نبايد براى خدا همتايانى قرار دهيد."/>
		<aya index="23" text="و اگر در آنچه بر بنده خويش نازل كرده‌ايم در ترديد هستيد، سوره‌اى همانند آن بياوريد و جز خداى همه حاضرانتان را فراخوانيد اگر راست مى‌گوييد."/>
		<aya index="24" text="و هرگاه چنين نكرده‌ايد -كه هرگز نتوانيد كرد- پس بترسيد از آتشى كه براى كافران مهيّا شده و هيزم آن مردمان و سنگها هستند."/>
		<aya index="25" text="به آنان كه ايمان آورده‌اند، و كارهاى شايسته كرده‌اند، بشارت ده كه برايشان بهشتهايى است كه در آن نهرها جارى است. و هرگاه كه از ميوه‌هاى آن برخوردار شوند گويند: پيش از اين، در دنيا، از چنين ميوه‌هايى برخوردار شده بوديم، كه اين ميوه‌ها شبيه به يكديگرند. و نيز در آنجا همسرانى پاكيزه دارند و در آنجا جاودانه باشند."/>
		<aya index="26" text="خدا ابايى ندارد كه به پشه و كمتر از آن مثل بزند. آنان كه ايمان آورده‌اند مى‌دانند كه آن مثل درست و از جانب پروردگار آنهاست. و امّا كافران مى‌گويند كه خدا از اين مثل چه مى‌خواسته است؟ بسيارى را بدان گمراه مى‌كند و بسيارى را هدايت. امّا تنها فاسقان را گمراه مى كند."/>
		<aya index="27" text="كسانى كه پيمان خدا را پس از بستن آن مى‌شكنند و آنچه را كه خدا به پيوستن آن فرمان داده مى‌گسلند و در زمين فساد مى‌كنند، زيانكارانند."/>
		<aya index="28" text="چگونه خدا را انكار مى‌كنيد، در حالى كه مُرده بوديد و او شما را زنده ساخت، باز مى‌ميراند و زنده مى‌كند و آنگاه به نزد او بازگردانده مى شويد؟"/>
		<aya index="29" text="اوست كه همه چيزهايى را كه در روى زمين است برايتان بيافريد، آنگاه به آسمان پرداخت و هر هفت آسمان را برافراشت و خود از هر چيزى آگاه است."/>
		<aya index="30" text="و چون پروردگارت به فرشتگان گفت: من در زمين خليفه‌اى مى آفرينم، گفتند: آيا كسى را مى‌آفرينى كه در آنجا فساد كند و خونها بريزد، و حال آنكه ما به ستايش تو تسبيح مى‌گوييم و تو را تقديس مى كنيم؟ گفت: من آن دانم كه شما نمى‌دانيد."/>
		<aya index="31" text="و نامها را به تمامى به آدم بياموخت. سپس آنها را به فرشتگان عرضه كرد. و گفت: اگر راست مى‌گوييد مرا به نامهاى اينها خبر دهيد."/>
		<aya index="32" text="گفتند: منّزهى تو. ما را جز آنچه خود به ما آموخته‌اى دانشى نيست. تويى داناى حكيم."/>
		<aya index="33" text="گفت: اى آدم، آنها را از نامهايشان آگاه كن. چون از آن نامها آگاهشان كرد، خدا گفت: آيا به شما نگفتم كه من نهان آسمانها و زمين را مى‌دانم، و بر آنچه آشكار مى‌كنيد و پنهان مى‌داشتيد آگاهم؟"/>
		<aya index="34" text="و به فرشتگان گفتيم: آدم را سجده كنيد. همه سجده كردند جز ابليس، كه سرباز زد و برترى جست. و او از كافران بود."/>
		<aya index="35" text="و گفتيم: اى آدم، خود و زنت در بهشت جاى گيريد. و هر چه خواهيد، و هر جا كه خواهيد، از ثمرات آن به خوشى بخوريد. و به اين درخت نزديك مشويد، كه به زمره ستمكاران درآييد."/>
		<aya index="36" text="پس شيطان آن دو را به خطا واداشت، و از بهشتى كه در آن بودند بيرون راند. گفتيم: پايين رويد، برخى دشمن برخى ديگر، و قرارگاه و جاى برخوردارى شما تا روز قيامت در زمين باشد."/>
		<aya index="37" text="آدم از پروردگارش كلمه‌اى چند فرا گرفت. پس خدا توبه او را بپذيرفت، زيرا توبه‌پذير و مهربان است."/>
		<aya index="38" text="گفتيم: همه از بهشت فرو شويد؛ پس اگر از جانب من راهنمايى برايتان آمد، بر آنها كه از راهنمايى من پيروى كنند بيمى نخواهد بود و خود اندوهناك نمى‌شوند."/>
		<aya index="39" text="كسانى كه كافر شوند، و آيات خدا را تكذيب كنند خود اهل جهنّمند و جاودانه در آنجا خواهند بود."/>
		<aya index="40" text="اى بنى اسرائيل، نعمتى را كه بر شما ارزانى داشتم به ياد بياوريد. و به عهد من وفا كنيد تا به عهدتان وفا كنم. و از من بترسيد."/>
		<aya index="41" text="و به آنچه نازل كرده‌ام و كتاب شما را تصديق مى‌كند ايمان بياوريد، و از نخستين كسانى كه انكارش مى‌كنند مباشيد. و آيات مرا به بهاى اندك مفروشيد و از من بيمناك باشيد."/>
		<aya index="42" text="حق را به باطل مياميزيد و با آنكه حقيقت را مى‌دانيد، كتمانش مكنيد."/>
		<aya index="43" text="و نماز را برپاى داريد و زكات بدهيد و با ركوع‌كنندگان ركوع كنيد."/>
		<aya index="44" text="آيا در حالى كه كتاب را مى‌خوانيد، مردم را به نيكى فرمان مى‌دهيد و خود را فراموش مى‌كنيد؟ آيا به عقل درنمى‌يابيد؟"/>
		<aya index="45" text="از شكيبايى و نماز يارى جوييد. و اين دو، كارى دشوارند، جز براى اهل خشوع:"/>
		<aya index="46" text="آنان كه بى‌گمان مى‌دانند كه با پروردگار خود ديدار خواهند كرد و نزد او باز مى‌گردند."/>
		<aya index="47" text="اى بنى اسرائيل، نعمتى را كه بر شما ارزانى داشتم و شما را بر جهانيان برترى دادم به ياد بياوريد."/>
		<aya index="48" text="و بترسيد از روزى كه هيچ كس ديگرى را به كار نيايد و هيچ شفاعتى از كسى پذيرفته نگردد و از كسى عوضى نستانند و كسى را يارى نكنند."/>
		<aya index="49" text="و به ياد آريد آنگاه كه شما را از فرعونيان رهانيديم: شما را شكنجه‌هاى سخت مى‌كردند، پسرانتان را مى‌كشتند و زنانتان را زنده مى گذاشتند. و در اين آزمونى بزرگ از سوى پروردگارتان بود."/>
		<aya index="50" text="و آن هنگام را كه دريا را برايتان شكافتيم و شما را رهانيديم و فرعونيان را در برابر چشمانتان غرقه ساختيم."/>
		<aya index="51" text="و آن هنگام را كه چهل شب با موسى وعده نهاديم و شما كه ستمكاران بوديد، بعد از او گوساله را پرستيديد."/>
		<aya index="52" text="پس گناهانتان را عفو كرديم، باشد كه سپاسگزار باشيد."/>
		<aya index="53" text="و به ياد آريد آن هنگام را كه به موسى كتاب و فرقان داديم، باشد كه هدايت شويد."/>
		<aya index="54" text="و آن هنگام را كه موسى به قوم خود گفت: اى قوم من، شما بدان سبب كه گوساله را پرستيديد بر خود ستم روا داشتيد؛ اينك به درگاه آفريدگارتان توبه كنيد و يكديگر را بكشيد، كه چنين كارى در نزد آفريدگارتان ستوده‌تر است. پس خدا توبه شما را بپذيرفت، زيرا توبه‌پذير و مهربان است."/>
		<aya index="55" text="و آن هنگام را كه گفتيد: اى موسى، ما تا خدا را به آشكارا نبينيم به تو ايمان نمى‌آوريم. و همچنان كه مى‌نگريستيد صاعقه شما را فرو گرفت."/>
		<aya index="56" text="و شما را پس از مردن زنده ساختيم، شايد سپاسگزار شويد."/>
		<aya index="57" text="و ابر را سايبانتان گردانيديم و برايتان مَنّ و سَلوى فرستاديم: بخوريد از اين چيزهاى پاكيزه كه شما را روزى داده‌ايم. و آنان بر ما ستم نكردند، بلكه بر خود ستم مى‌كردند."/>
		<aya index="58" text="و به ياد آريد آن زمان را كه به شما گفتيم: به اين قريه درآييد و از نعمتهاى آن هر چه و هر جا كه خواسته باشيد به فراوانى بخوريد. ولى سجده‌كنان از دروازه داخل شويد و بگوييد: بار گناه از ما فرو نه. تا خطاهاى شما را بيامرزيم و به پاداش نيكوكاران بيفزاييم."/>
		<aya index="59" text="امّا ستمكاران آن سخن را ديگر كردند و بر آنان به جزاى عصيانى كه كرده بودند عذابى آسمانى فرود آورديم."/>
		<aya index="60" text="و به ياد آريد آنگاه را كه موسى براى قوم خود آب خواست. گفتيم: عصايت را بر آن سنگ بزن. پس دوازده چشمه از آن بگشاد. هر گروهى آبشخور خود را بدانست. از روزى خدا بخوريد و بياشاميد و در روى زمين به فساد سركشى مكنيد."/>
		<aya index="61" text="و آنگاه را كه گفتيد: اى موسى، ما بر يك نوع طعام نتوانيم ساخت، از پروردگارت بخواه تا براى ما از آنچه از زمين مى‌رويد چون سبزى و خيار و سير و عدس و پياز بروياند. موسى گفت: آيا مى‌خواهيد آنچه را كه برتر است به آنچه فروتر است بدل كنيد؟ به شهرى باز گرديد كه در آنجا هر چه خواهيد به شما بدهند. مقرر شد بر آنها خوارى و بيچارگى و با خشم خدا قرين شدند. و اين بدان سبب بود كه به آيات خدا كافر شدند و پيامبران را به ناحق كشتند و نافرمانى كردند و تجاوز ورزيدند."/>
		<aya index="62" text="كسانى كه ايمان آوردند و كسانى كه آيين يهودان و ترسايان و صابئان را برگزيدند، اگر به خدا و روز بازپسين ايمان داشته باشند و كارى شايسته كنند، خدا به آنها پاداش نيك مى‌دهد و نه بيمناك مى شوند و نه محزون."/>
		<aya index="63" text="و به ياد آريد آن زمان را كه با شما پيمان بستيم و كوه طور را بر فراز سرتان بداشتيم. آنچه را كه به شما داده‌ايم با اطمينان بگيريد و آنچه را كه در آن است به خاطر بسپاريد. باشد كه پرهيزگار شويد."/>
		<aya index="64" text="ولى زان پس از فرمان سرباز زديد و اگر فضل و رحمت خدا نبود از زيانكاران مى‌بوديد."/>
		<aya index="65" text="و شناخته‌ايد آن گروه را كه در آن روز شنبه از حد خود تجاوز كردند، پس به آنها خطاب كرديم: بوزينگانى خوار و خاموش گرديد."/>
		<aya index="66" text="و آنها را عبرت معاصران و آيندگان و اندرزى براى پرهيزگاران گردانيديم."/>
		<aya index="67" text="و به ياد آريد آن هنگام را كه موسى به قوم خود گفت: خدا فرمان مى دهد كه گاوى را بكشيد. گفتند: آيا ما را به ريشخند مى‌گيرى؟ گفت: به خدا پناه مى‌برم اگر از نادانان باشم."/>
		<aya index="68" text="گفتند: براى ما پروردگارت را بخوان تا بيان كند كه آن چگونه گاوى است؟ گفت: مى‌گويد: گاوى است نه سخت پير و از كارافتاده، نه جوان و كارناكرده، ميانسال. اكنون بكنيد آنچه شما را مى‌فرمايند."/>
		<aya index="69" text="گفتند: براى ما پروردگارت را بخوان تا بگويد كه رنگ آن چيست؟ گفت: مى‌گويد: گاوى است به زرد تند كه رنگش بينندگان را شادمان مى سازد."/>
		<aya index="70" text="گفتند: براى ما پروردگارت را بخوان تا بگويد آن چگونه گاوى است؟ كه آن گاو بر ما مشتبه شده است، و اگر خدا بخواهد ما بدان راه مى يابيم."/>
		<aya index="71" text="گفت: مى‌گويد: از آن گاوان نيست كه رام باشد و زمين را شخم زند و كِشته را آب دهد. بى‌عيب است و يكرنگ. گفتند: اكنون حقيقت را گفتى. پس آن را كشتند، هر چند كه نزديك بود كه از آن كار سرباز زنند."/>
		<aya index="72" text="و به ياد آريد آن هنگام را كه كسى را كشتيد و بر يكديگر بهتان زديد و پيكار درگرفتيد و خدا آنچه را كه پنهان مى‌كرديد آشكار ساخت."/>
		<aya index="73" text="سپس گفتيم: پاره‌اى از آن را بر آن كشته بزنيد. خدا مردگان را اينچنين زنده مى‌سازد، و نشانه‌هاى قدرت خويش را اينچنين به شما مى نماياند، باشد كه به عقل دريابيد."/>
		<aya index="74" text="پس از آن دلهاى شما چون سنگ، سخت گرديد، حتى سخت‌تر از سنگ كه از سنگ گاه جويها روان شود، و چون شكافته شود آب از آن بيرون جهد، و گاه از ترس خدا از فراز به نشيب فرو غلتد، و خدا از آنچه مى‌كنيد غافل نيست."/>
		<aya index="75" text="آيا طمع مى‌داريد كه به شما ايمان بياورند، و حال آنكه گروهى از ايشان كلام خدا را مى‌شنيدند و با آنكه حقيقت آن را مى‌يافتند تحريفش مى‌كردند و از كار خويش آگاه بودند؟"/>
		<aya index="76" text="و چون با مؤمنان ديدار كنند، گويند: ما هم ايمان آورده‌ايم. و چون با يكديگر خلوت كنند، گويند: آيا با آنان از دانشى كه خدا به شما ارزانى داشته سخن مى‌گوييد، تا به يارى آن در نزد پروردگارتان بر شما حجت آرند؟ آيا به عقل در نمى‌يابيد؟"/>
		<aya index="77" text="آيا نمى‌دانند كه هر چه را كه پنهان مى‌دارند و هر چه را كه آشكار مى سازند، خدا مى‌داند؟"/>
		<aya index="78" text="برخى از ايشان بيسوادانى هستند كه نمى‌دانند در آن كتاب چيست، جز سخنانى كه شنيده‌اند و مى‌خوانند. اينان تنها پايبند گمان خويشند."/>
		<aya index="79" text="پس واى بر آنهايى كه كتاب را خود به دست خود مى‌نويسند، و تا سودى اندك برند، مى‌گويند كه از جانب خدا نازل شده. پس واى بر آنها بدانچه نوشتند و واى بر آنها از سودى كه مى‌برند."/>
		<aya index="80" text="و گفتند: آتش جز چند روزى ما را نسوزاند. بگو: آيا با خدا چنين پيمانى بسته‌ايد، تا او خلاف پيمان خود نكند؟ يا آنكه از روى نادانى چنين نسبتى به خدا مى‌دهيد؟"/>
		<aya index="81" text="آرى. آنان كه مرتكب كارى زشت شدند و گناهشان گرد بر گردشان بگرفت، اهل جهنمند و جاودانه در آن."/>
		<aya index="82" text="و آنان كه ايمان آورده‌اند و كارهاى شايسته كرده‌اند، اهل بهشتند و در آن جاويدان."/>
		<aya index="83" text="به ياد آريد آن هنگام را كه از بنى اسرائيل پيمان گرفتيم كه جز خدا را نپرستيد و به پدر و مادر و خويشاوندان آن و يتيمان و درويشان نيكى كنيد و به مردمان سخن نيك گوييد و نماز بخوانيد و زكات بدهيد. ولى جز اندكى از شما، پشت كرديد و شماييد روى‌گردانندگان."/>
		<aya index="84" text="و آن هنگام را كه با شما پيمان نهاديم كه خون هم مريزيد و يكديگر را از خان‌ومان آواره مسازيد و شما به پيمان گردن نهاديد و خود بر آن گواه هستيد."/>
		<aya index="85" text="پس شما چنين جماعتى هستيد كه يكديگر را مى‌كشيد و گروهى از خود را از خان‌ومانشان آواره مى‌كنيد و بر ضد آنها به گناه و بيداد به همدستى يكديگر برمى خيزيد و اگر به اسارت شما درآيند در برابر آزاديشان فديه مى‌گيريد و حال آنكه بيرون راندنشان بر شما حرام بود. آيا به بعضى از كتاب ايمان مى‌آوريد و بعض ديگر را انكار مى كنيد؟ پاداش كسى كه چنين كند در دنيا جز خوارى نيست و در روز قيامت به سخت‌ترين وجهى شكنجه مى‌شود و خدا از آنچه مى‌كنيد غافل نيست."/>
		<aya index="86" text="اينان همان كسانند كه آخرت را دادند و زندگى دنيا را خريدند. از عذابشان كاسته نگردد و كس ياريشان نكند."/>
		<aya index="87" text="به تحقيق موسى را كتاب داديم و از پى او پيامبران فرستاديم. و به عيسى بن مريم دليلهاى روشن عنايت كرديم و او را به روح‌القدس تأييد نموديم. و هرگاه پيامبرى آمد و چيزهايى آورد كه پسند نفس شما نبود سركشى كرديد، و گروهى را دروغگو خوانديد و گروهى را كشتيد."/>
		<aya index="88" text="گفتند: دلهاى ما در حجاب است. نه، خدا آنان را به سبب كفرى كه مى ورزند مطرود ساخته و چه اندك ايمان مى‌آورند."/>
		<aya index="89" text="و چون ايشان را از جانب خدا كتابى آمد، و او را شناختند، هر چند كتابشان را هم تصديق كرده بود، و با آنكه زان پيش خواستار پيروزى بر كافران بودند، به او ايمان نياوردند، كه لعنت خدا بر كافران باد."/>
		<aya index="90" text="با خود، بد معامله‌اى كردند آنگاه كه از حسد به كتاب خدا كافر شدند و از اينكه خدا فضل و كرم خويش را به هر كس از بندگان خود كه بخواهد ارزانى مى‌دارد حسد بردند و قرين خشمى افزون بر خشم ديگر شدند، و كافران را عذابى است خواركننده."/>
		<aya index="91" text="و چون به آنها گفته شود كه به آنچه خدا نازل كرده است ايمان بياوريد، مى‌گويند: ما به آنچه بر خودمان نازل شده است ايمان مى آوريم. و به غير آن هر چند با حقيقت همراه باشد و كتابشان را هم تصديق كند، ايمان نمى‌آورند. بگو: اگر شما ايمان آورده بوديد، از چه روى پيامبران خدا را پيش از اين مى‌كشتيد؟"/>
		<aya index="92" text="موسى با دليلهاى روشن خويش به هدايت شما آمد و شما ستمكاران، پس از او به گوساله گرويديد."/>
		<aya index="93" text="و با شما پيمان بستيم و كوه طور را بر فراز سرتان بداشتيم. اكنون آنچه را كه برايتان فرستاده‌ايم با ايمان استوار بگيريد و كلام خدا را بشنويد. گفتند: شنيديم و به كار نخواهيم بست. بر اثر كفرشان عشق گوساله در دلشان جاى گرفت. بگو: اگر بدانچه مى‌گوييد باور داريد، باورتان شما را به بدكارى وا مى‌دارد."/>
		<aya index="94" text="بگو: اگر راست مى‌گوييد كه سراى آخرت نزد خدا ويژه شماست نه مردم ديگر، پس آرزوى مرگ كنيد."/>
		<aya index="95" text="ولى به سبب اعمالى كه مرتكب شده‌اند، هرگز آرزوى مرگ نخواهند كرد. خدا ستمكاران را مى‌شناسد."/>
		<aya index="96" text="آنان را از مردم ديگر، حتى مشركان، به زندگى اينجهانى حريص‌تر خواهى يافت و بعضى از كافران دوست دارند كه هزار سال در اين دنيا زيست كنند؛ و اين عمر دراز عذاب خدا را از آنان دور نخواهد ساخت، كه خدا به اعمالشان بيناست."/>
		<aya index="97" text="به آنان كه با جبريل دشمنى مى‌ورزند، بگو: اوست كه اين آيات را به فرمان خدا بر دل تو نازل كرده است تا كتابهاى ديگر آسمانى را تصديق كند و براى مؤمنان رهنمون و بشارت باشد."/>
		<aya index="98" text="هر كه دشمن خدا و فرشتگان او و پيامبرانش و جبريل و ميكال باشد، خدا هم دشمن كافران است."/>
		<aya index="99" text="هر آينه كه بر تو آياتى روشن نازل كرديم. و جز فاسقان كسى منكر آنها نخواهد شد."/>
		<aya index="100" text="آيا هر بار كه با خدا پيمانى بستند گروهى از ايشان‌پيمان شكنى كردند؟ آرى بيشترشان ايمان نخواهند آورد."/>
		<aya index="101" text="و گروهى از اهل كتاب چون پيامبرى از جانب خدا بر آنان مبعوث شد كه به كتابشان هم گواهى مى‌داد، كتاب خدا را چنان كه گويى از آن بى‌خبرند، پس پشت افكندند."/>
		<aya index="102" text="و از افسونى كه ديوها به روزگار پادشاهى سليمان مى‌خواندند پيروى كردند، و سليمان كافر نبود، ولى ديوها كه مردم را جادوگرى مى‌آموختند كافر بودند. و نيز آن افسون كه بر آن دو فرشته، هاروت و ماروت، در بابل نازل شد، در حالى كه آن دو به هر كس كه جادوگرى مى آموختند مى‌گفتند: كار ما فتنه است، مباد كافر شوى. و مردم از آن دو جادوهايى مى‌آموختند كه مى‌توانستند ميان زن و شوى جدايى افكنند و آنان جز به فرمان خدا به كسى زيانى نمى‌رسانيدند و آنچه مردم مى‌آموختند به آنها زيان مى‌رسانيد، نه سود. و خود مى دانستند كه خريداران آن جادو را در آخرت بهره‌اى نيست. خود را به بد چيزى فروختند، اگر مى‌دانستند."/>
		<aya index="103" text="اگر ايمان آورده و پرهيزگار شده بودند، پاداشى كه از جانب خدا به آنها داده مى‌شد، از هر چيز ديگرى نيكوتر مى‌بود، اگر مى‌دانستند."/>
		<aya index="104" text="اى كسانى كه ايمان آورده‌ايد، مگوييد «راعنا»، بگوييد «انظرنا». و گوش فرا داريد كه براى كافران عذابى است دردآور."/>
		<aya index="105" text="از ميان اهل كتاب آنان كه كافر شدند، و نيز مشركان، دوست نمى‌دارند كه از جانب پروردگار به شما خيرى برسد. و حال آنكه خدا هر كس را كه بخواهد به بخشايش خويش مخصوص مى‌دارد. خدا صاحب فضلى بزرگ است."/>
		<aya index="106" text="هيچ آيه‌اى را منسوخ يا ترك نمى‌كنيم مگر آنكه بهتر از آن يا همانند آن را مى‌آوريم. آيا نمى‌دانى كه خدا بر هر كارى تواناست؟"/>
		<aya index="107" text="آيا نمى‌دانى كه خدا فرمانرواى آسمانها و زمين است و شما را جز او يارى و ياورى نيست؟"/>
		<aya index="108" text="آيا مى‌خواهيد از پيامبر خود چيزى بپرسيد، همچنان كه قوم موسى پيش از اين از موسى پرسيده بودند؟ آن كس كه كفر را به جاى ايمان برگزيند، چون كسى است كه راه راست را گم كرده باشد."/>
		<aya index="109" text="بسيارى از اهل كتاب با آنكه حقيقت بر آنها آشكار شده، از روى حسد، دوست دارند شما را پس از ايمان آوردنتان به كفر بازگردانند. عفو كنيد و گذشت كنيد، تا خدا فرمانش را بياورد، كه او بر هر كارى تواناست."/>
		<aya index="110" text="نماز بگزاريد و زكات بدهيد. هر نيكى را كه پيشاپيش براى خود روانه مى‌داريد نزد خدايش خواهيد يافت. هر آينه خدا به كارهايى كه مى كنيد بيناست."/>
		<aya index="111" text="گفتند: جز يهودان و ترسايان كسى به بهشت نمى‌رود. اين آرزوى آنهاست. بگو: اگر راست مى‌گوييد حجّت خويش بياوريد."/>
		<aya index="112" text="آرى، هر كس كه از روى اخلاص رو به خدا كند و نيكوكار بود، پاداشش را از پروردگارش خواهد گرفت و دستخوش بيم و اندوه نمى‌شود."/>
		<aya index="113" text="با آنكه كتاب خدا را مى‌خوانند، يهودان گفتند كه ترسايان بر حق نيند و ترسايان گفتند كه يهودان بر حق نيند. همچنين آنها كه ناآگاهند سخنى چون سخن آنان گويند. خدا در روز قيامت درباره آنچه در آن اختلاف مى‌كنند، ميانشان حكم خواهد كرد."/>
		<aya index="114" text="كيست ستمكارتر از آنكه نگذاشت كه نام خدا در مسجدهاى خدا برده شود، و در ويران ساختن آنها كوشيد؟ روا نيست در آن مسجدها جز بيمناك و ترسان داخل شوند و نصيبشان در دنيا خوارى و در آخرت عذابى بزرگ است."/>
		<aya index="115" text="مشرق و مغرب از آن خداست. پس به هر جاى كه رو كنيد، همان جا رو به خداست. خدا فراخ‌رحمت و داناست."/>
		<aya index="116" text="گفتند كه خدا فرزندى گرفت. منزّه است او. بلكه هر چه در آسمانها و زمين است از آن اوست و همه فرمانبردار اويند."/>
		<aya index="117" text="آفريننده آسمانها و زمين است. چون اراده چيزى كند، مى‌گويد: موجود شو. و آن چيز موجود مى‌شود."/>
		<aya index="118" text="نادانان گفتند: چرا خدا با ما سخن نمى‌گويد؟ يا معجزه‌اى بر ما نمى‌آيد؟ پيشينيانشان نيز چنين سخنانى مى‌گفتند. دلهايشان همانند يكديگر است. ما براى آنان كه به يقين رسيده‌اند، آيات را بيان كرده‌ايم."/>
		<aya index="119" text="ما تو را كه سزاوار هستى، به رسالت فرستاديم، تا مژده دهى و بيم دهى. تو مسئول دوزخيان نيستى."/>
		<aya index="120" text="يهودان و ترسايان از تو خشنود نمى‌شوند، تا به آيينشان گردن نهى. بگو: هدايت، هدايتى است كه از جانب خدا باشد. اگر از آن پس كه خدا تو را آگاه كرده است از خواسته آنها پيروى كنى، هيچ ياور و مددكارى از جانب او نخواهى داشت."/>
		<aya index="121" text="كسانى كه كتابشان داده‌ايم و آنچنان كه سزاوار است آن را مى خوانند، مؤمنان به آن هستند، و آنان كه به آن ايمان ندارند، زيانكاران هستند."/>
		<aya index="122" text="اى بنى اسرائيل، از آن نعمتى كه بر شما ارزانى داشتم و شما را بر جهانيان برترى دادم، ياد كنيد."/>
		<aya index="123" text="و بترسيد از روزى كه هيچ كس ديگرى را به كار نيايد و فديه پذيرفته نشود و شفاعت سودشان نكند و كسى به ياريشان برنخيزد."/>
		<aya index="124" text="و پروردگار ابراهيم او را به كارى چند بيازمود و ابراهيم آن كارها را به تمامى به انجام رسانيد. خدا گفت: من تو را پيشواى مردم گردانيدم. گفت: فرزندانم را هم؟ گفت: پيمان من ستمكاران را در بر نگيرد."/>
		<aya index="125" text="و كعبه را جايگاه اجتماع و مكان امن مردم ساختيم. مقام ابراهيم را نمازگاه خويش گيريد. ما ابراهيم و اسماعيل را فرمان داديم: خانه مرا براى طواف‌كنندگان و مقيمان و راكعان و ساجدان پاكيزه داريد."/>
		<aya index="126" text="و ابراهيم گفت: اى پروردگار من، اين شهر را جاى امنى گردان و از مردمش آنان را كه به خدا و روز قيامت ايمان دارند، از هر ثمره روزى ساز. گفت: هر كس كه كافر شد او را اندك برخوردارى دهم، سپس به عذاب آتش دچارش گردانم، كه بد سرانجامى است."/>
		<aya index="127" text="و چون ابراهيم و اسماعيل پايه‌هاى خانه را بالا بردند، گفتند: اى پروردگار ما، از ما بپذير، كه تو شنوا و دانا هستى."/>
		<aya index="128" text="اى پروردگار ما، ما را فرمانبردار خويش ساز و نيز فرزندان ما را فرمانبردار خويش گردان، و مناسكمان را به ما بياموز، و توبه ما بپذير كه تو توبه‌پذيرنده و مهربان هستى."/>
		<aya index="129" text="اى پروردگار ما، از ميانشان پيامبرى بر آنها مبعوث گردان تا آيات تو را برايشان بخواند و به آنها كتاب و حكمت بياموزد و آنها را پاكيزه سازد و تو پيروزمند و حكيم هستى."/>
		<aya index="130" text="چه كسى از كيش ابراهيم روى برمى‌تابد جز آنكه خود را بى‌خرد ساخته باشد؟ ابراهيم را در دنيا برگزيديم و او در آخرت نيز از شايستگان است."/>
		<aya index="131" text="و پروردگارش به او گفت: تسليم شو. گفت: من در برابر پروردگار جهانيان تسليمم."/>
		<aya index="132" text="ابراهيم به فرزندان خود وصيّت كرد كه در برابر خدا تسليم شوند. و يعقوب به فرزندان خود گفت: اى فرزندان من، خدا براى شما اين دين را برگزيده است، مباد بميريد بى آنكه بدان گردن نهاده باشيد."/>
		<aya index="133" text="آيا شما حاضر بوديد، آنگاه كه مرگ يعقوب فرا رسيد و به فرزندانش گفت: پس از من چه چيز را مى‌پرستيد؟ گفتند: خداى تو و خداى نياكان تو ابراهيم و اسماعيل و اسحاق را به يكتايى خواهيم پرستيد و در برابر او تسليم هستيم."/>
		<aya index="134" text="آنها امّتهايى بوده‌اند كه اكنون درگذشته‌اند. آنچه كرده بودند از آنِ آنهاست و آنچه شما كنيد از آنِ شماست و شما را از اعمالى كه آنها مى كرده‌اند نمى‌پرسند."/>
		<aya index="135" text="گفتند: يهودى يا نصرانى شويد تا به راه راست افتيد. بگو: ما كيش يكتاپرستى ابراهيم را برگزيديم و او مشرك نبود."/>
		<aya index="136" text="بگوييد: ما به خدا و آياتى كه بر ما نازل شده و نيز آنچه بر ابراهيم و اسماعيل و اسحاق و يعقوب و سبطها نازل آمده و نيز آنچه به موسى و عيسى فرستاده شده و آنچه بر پيامبران ديگر از جانب پروردگارشان آمده است، ايمان آورده‌ايم. ميان هيچ يك از پيامبران فرقى نمى‌نهيم و همه در برابر خدا تسليم هستيم."/>
		<aya index="137" text="اگر به آنچه شما ايمان آورده‌ايد، آنان نيز ايمان بياورند، هدايت يافته‌اند. امّا اگر روى برتافتند، پس با تو سرِ خلاف دارند و در برابر آنها خدا تو را كافى است كه او شنوا و داناست."/>
		<aya index="138" text="اين رنگ خداست و رنگ چه كسى از رنگ خدا بهتر است. ما پرستندگان او هستيم."/>
		<aya index="139" text="بگو: آيا درباره خدا با ما مجادله مى‌كنيد؟ او پروردگار ما و شماست. اعمال ما از آنِ ما و اعمال شما از آنِ شماست و ما او را به پاكدلى مى‌پرستيم."/>
		<aya index="140" text="آيا مى‌گوييد كه ابراهيم و اسماعيل و اسحاق و يعقوب و سبطها يهودى يا نصرانى بودند؟ بگو: آيا شما آگاه تريد يا خدا؟ ستمكارتر از كسى كه گواهى خود را از خدا پنهان مى‌كند كيست؟ و خداوند از كارهايى كه مى‌كنيد غافل نيست."/>
		<aya index="141" text="آنان امّتهايى بوده‌اند كه اكنون درگذشته‌اند. آنچه آنها كردند از آنِ آنهاست و آنچه شما مى‌كنيد از آنِ شماست و شما را از اعمال آنها نمى پرسند."/>
		<aya index="142" text="از مردم، آنان كه كم خردند، خواهند گفت: چه چيز آنها را از قبله‌اى كه رو به روى آن مى‌ايستادند برگردانيد؟ بگو: مشرق و مغرب از آن خداست و خدا هر كس را كه بخواهد به راه راست هدايت مى كند."/>
		<aya index="143" text="آرى چنين است كه شما را بهترين امّتها گردانيديم تا بر مردمان گواه باشيد و پيامبر بر شما گواه باشد. و آن قبله‌اى را كه رو به روى آن مى‌ايستادى دگرگون نكرديم، جز بدان سبب كه آنان را كه از پيامبر پيروى مى‌كنند از آنان كه مخالفت مى‌ورزند بازشناسيم. هر چند كه اين امر جز بر هدايت‌يافتگان دشوار مى‌نمود. خدا ايمان شما را تباه نمى‌كند، او بر مردمان مهربان و بخشاينده است."/>
		<aya index="144" text="نگريستنت را به اطراف آسمان مى‌بينيم. تو را به سوى قبله‌اى كه مى‌پسندى مى‌گردانيم. پس روى به جانب مسجدالحرام كن. و هر جا كه باشيد روى بدان جانب كنيد. اهل كتاب مى‌دانند كه اين دگرگونى به حق و از جانب پروردگارشان بوده است. و خدا از آنچه مى‌كنيد غافل نيست."/>
		<aya index="145" text="براى اهل كتاب هر برهان و نشانه‌اى كه بياورى از قبله تو پيروى نخواهند كرد، و تو نيز از قبله آنها پيروى نمى‌كنى، و آنها هم خود پيرو قبله يكديگر نخواهند بود. هرگاه پس از آگاهى، پى خواهشهاى ايشان بروى، از ستمكاران خواهى بود."/>
		<aya index="146" text="اهل كتاب همچنان كه فرزندان خود را مى‌شناسند او را مى‌شناسند، ولى گروهى از ايشان در عين آگاهى حقيقت را پنهان مى‌دارند."/>
		<aya index="147" text="آنچه از جانب خدا بر تو نازل شده، حقّ همان است؛ ترديد مكن."/>
		<aya index="148" text="هر كسى را جانبى است كه بدان روى مى‌آورد. پس در نيكى كردن بر يكديگر سبقت گيريد. هر جا كه باشيد خدا شما را حاضر مى‌آورد، كه او بر هر كارى تواناست."/>
		<aya index="149" text="از هر جاى كه بيرون شوى روى خود به جانب مسجدالحرام كن. حق همان است كه پروردگارت بدان امر فرموده. و خدا از كارهايتان ناآگاه نيست."/>
		<aya index="150" text="از هر جاى كه بيرون شوى روى خويش به جانب مسجدالحرام كن. و هر جا كه باشيد روى بدان سوى كنيد تا هيچ كس را، جز ستمكاران، با شما مجادله‌اى نباشد. از ايشان مترسيد، از من بترسيد تا نعمت خويش بر شما تمام كنم، باشد كه هدايت شويد."/>
		<aya index="151" text="همچنان كه پيامبرى از خود شما را بر شما فرستاديم تا آيات ما را برايتان بخواند و شما را پاكيزه گرداند و كتاب و حكمت آموزد و آنچه را كه نمى‌دانستيد به شما ياد دهد."/>
		<aya index="152" text="پس مرا ياد كنيد تا شما را ياد كنم. مرا سپاس گوييد و ناسپاسى من مكنيد."/>
		<aya index="153" text="اى كسانى كه ايمان آورده‌ايد، از شكيبايى و نماز مدد جوييد كه خدا با شكيبايان است."/>
		<aya index="154" text="آنان را كه در راه خدا كشته مى‌شوند، مرده مخوانيد. آنها زنده‌اند و شما در نمى‌يابيد."/>
		<aya index="155" text="البته شما را به اندكى ترس و گرسنگى و بينوايى و بيمارى و نقصان در محصول مى‌آزماييم. و شكيبايان را بشارت ده."/>
		<aya index="156" text="كسانى كه چون مصيبتى به آنها رسيد گفتند: ما از آن خدا هستيم و به او باز مى‌گرديم."/>
		<aya index="157" text="صلوات و رحمت پروردگارشان بر آنان باد، كه هدايت يافتگانند."/>
		<aya index="158" text="صفا و مروه از شعاير خداست. پس كسانى كه حجّ خانه را به جاى مى‌آورند يا عُمره مى‌گزارند، اگر بر آن دو كوه طواف كنند مرتكب گناهى نشده‌اند. پس هر كه كار نيكى را به رغبت انجام دهد بداند كه خدا شكر گزارنده‌اى داناست."/>
		<aya index="159" text="كسانى را كه دلايل روشن و هدايت‌كننده ما را، پس از آنكه در كتاب براى مردم بيانشان كرده‌ايم، كتمان مى‌كنند هم خدا لعنت مى كند و هم ديگر لعنت‌كنندگان."/>
		<aya index="160" text="مگر آنها كه توبه كردند و به صلاح آمدند و آنچه پنهان داشته بودند آشكار ساختند، كه توبه‌شان را مى‌پذيرم و من توبه‌پذير و مهربانم."/>
		<aya index="161" text="بر آنان كه كافر بودند و در كافرى مُردند لعنت خدا و فرشتگان و همه مردم باد."/>
		<aya index="162" text="جاودانه در لعنتند و در عذابشان تخفيف داده نشود و لحظه‌اى مهلتشان ندهند."/>
		<aya index="163" text="خداى شما خدايى است يكتا. خدايى جز او نيست بخشاينده و مهربان."/>
		<aya index="164" text="در آفرينش آسمانها و زمين، و در آمد و شد شب و روز، و در كشتيهايى كه در دريا مى‌روند و مايه سود مردمند، و در بارانى كه خدا از آسمان فرو مى‌فرستد تا زمين مرده را بدان زنده سازد و جنبندگان را در آن پراكنده كند، و در حركت بادها، و ابرهاى مسخّر ميان زمين و آسمان؛ براى خردمندانى كه در مى‌يابند نشانه هاست."/>
		<aya index="165" text="بعضى از مردم خدا را همتايانى اختيار مى‌كنند و آنها را چنان دوست مى‌دارند كه خدا را. ولى آنان كه ايمان آورده‌اند خدا را بيشتر دوست مى‌دارند. و آنگاه كه اين ستم پيشگان عذاب را ببينند دريابند كه همه قدرت از آن خداست. هر آينه خدا به سختى عقوبت مى‌كند."/>
		<aya index="166" text="آنگاه كه پيشوايان، عذاب را بنگرند و از فرمانبران خويش بيزارى جويند و پيوند ميان ايشان گسسته گردد."/>
		<aya index="167" text="و آن پيروان گويند: كاش بار ديگر بازمى‌گشتيم، تا آنچنان كه از ما بيزارى جسته‌اند از آنها بيزارى مى‌جستيم. خداوند كردارهايشان را اينچنين مايه حسرتشان سازد و آنان از آتش رهايى نيابند."/>
		<aya index="168" text="اى مردم، از آن چيزهاى حلال و پاكيزه كه در زمين است بخوريد و پاى به جاى پاى شيطان مگذاريد كه دشمن آشكار شماست."/>
		<aya index="169" text="او شما را به بدى و زشتى فرمان مى‌دهد و مى‌خواهد كه درباره خدا چيزهايى بگوييد كه بدان آگاه نيستيد."/>
		<aya index="170" text="چون به ايشان گفته شود كه از آنچه خدا نازل كرده است پيروى كنيد، گويند: نه، ما به همان راهى مى‌رويم كه پدرانمان مى‌رفتند. حتى اگر پدرانشان بيخرد و گمراه بوده‌اند."/>
		<aya index="171" text="مَثَل كافران، مثَل حيوانى است كه كسى در گوش او آواز كند، و او جز بانگى و آوازى نشنود. اينان كرانند، لالانند، كورانند و هيچ درنمى يابند."/>
		<aya index="172" text="اى كسانى كه ايمان آورده‌ايد، از آن چيزهاى پاكيزه‌اى كه روزى شما كرده‌ايم، بخوريد و اگر خدا را مى‌پرستيد، سپاسش را به جاى آوريد."/>
		<aya index="173" text="جز اين نيست كه مردار را و خون را و گوشت خوك را و آنچه را كه به هنگام ذبح نام غير خدا بر آن بخوانند، بر شما حرام كرد. اما كسى كه ناچار شود هرگاه كه بى‌ميلى جويد و از حد نگذراند، گناهى مرتكب نشده است، كه خدا آمرزنده و بخشاينده است."/>
		<aya index="174" text="آنان كه كتابى را كه خدا نازل كرده است پنهان مى‌دارند، تا بهاى اندكى بستانند، شكمهاى خود را جز از آتش انباشته نمى‌سازند. و خدا در روز قيامت با آنها سخن نگويد و پاكشان نسازد و بهره آنها عذابى دردآور است."/>
		<aya index="175" text="اينان گمراهى را به جاى هدايت برگزيدند و عذاب را به جاى آمرزش. چه چيز بر آتش شكيبايشان ساخته؟"/>
		<aya index="176" text="زيرا كه خدا كتاب را به حق نازل كرد و كسانى كه در كتاب خدا اختلاف مى‌كنند، در مخالفتى دور از صوابند."/>
		<aya index="177" text="نيكى آن نيست كه روى خود به جانب مشرق و مغرب كنيد، بلكه نيكوكار كسى است كه به خدا و روز بازپسين و فرشتگان و كتاب خدا و پيامبران ايمان آورد. و مال خود را، با آنكه دوستش دارد، به خويشاوندان و يتيمان و درماندگان و مسافران و گدايان و دربندماندگان ببخشد. و نماز بگزارد و زكات بدهد. و نيز كسانى هستند كه چون عهدى مى‌بندند بدان وفا مى‌كنند. و آنان كه در بينوايى و بيمارى و به هنگام جنگ صبر مى‌كنند، اينان راستگويان و پرهيزگارانند."/>
		<aya index="178" text="اى كسانى كه ايمان آورده‌ايد، درباره كشتگان بر شما قصاص مقرر شد: آزاد در برابر آزاد و بنده در برابر بنده و زن در برابر زن. پس هر كس كه از جانب برادر خود عفو گردد بايد كه با خشنودى از پى اداى خونبها رود و آن را به وجهى نيكو بدو پردازد. اين حكم، تخفيف و رحمتى است از جانب پروردگارتان و هر كه از آن سرباز زند، بهره او عذابى است دردآور."/>
		<aya index="179" text="اى خردمندان، شما را در قصاص كردن زندگى است. باشد كه پروا كنيد."/>
		<aya index="180" text="هرگاه يكى از شما را مرگ فرا رسد و مالى بر جاى گذارد، مقرر شد كه درباره پدر و مادر و خويشاوندان، از روى انصاف وصيت كند. و اين شايسته پرهيزگاران است."/>
		<aya index="181" text="پس هر كس كه آن وصيت را بشنود و آنگاه دگرگونش سازد، گناهش بر آن كسى است كه آن را دگرگون ساخته است. خدا شنوا و داناست."/>
		<aya index="182" text="هرگاه بيم آن رود كه وصيت‌كننده‌اى در وصيت خويش دستخوش ستم يا گناهى شده باشد، اگر كسى به اصلاح ميان آنان پردازد، مرتكب گناهى نشده است، كه خدا آمرزنده و مهربان است."/>
		<aya index="183" text="اى كسانى كه ايمان آورده‌ايد، روزه داشتن بر شما مقرر شد، همچنان كه بر كسانى كه پيش از شما بوده‌اند مقرر شده بود، تا پرهيزگار شويد."/>
		<aya index="184" text="روزهايى معدود. هر كس كه از شما بيمار يا در سفر باشد، به همان تعداد از روزهاى ديگر روزه بدارد. و آنان كه توانايى آن ندارند، هر روز را به اطعام مسكينى باز خرند. و هر كه به رغبت در آن بيفزايد، برايش بهتر است و اگر مى‌خواهيد بدانيد، بهتر آن است كه خود روزه بداريد."/>
		<aya index="185" text="ماه رمضان، كه در آن براى راهنمايى مردم و بيان راه روشن هدايت و جدا ساختن حق از باطل، قرآن نازل شده است. پس هر كس كه اين ماه را دريابد، بايد كه در آن روزه بدارد. و هر كس كه بيمار يا در سفر باشد، به همان تعداد از روزهاى ديگر. خدا براى شما خواستار آسايش است نه سختى و تا آن شمار را كامل سازيد. و خدا را بدان سبب كه راهنماييتان كرده است به بزرگى ياد كنيد و سپاس گوييد."/>
		<aya index="186" text="چون بندگان من درباره من از تو بپرسند، بگو كه من نزديكم و به نداى كسى كه مرا بخواند پاسخ مى‌دهم. پس به نداى من پاسخ دهند و به من ايمان آورند تا راه راست يابند."/>
		<aya index="187" text="همبسترى با زنانتان در شب ماه روزه بر شما حلال شد. آنها پوشش شمايند و شما پوشش آنهاييد. خدا مى‌دانست كه شما به خويشتن خيانت مى‌ورزيد، پس توبه شما را بپذيرفت و شما را عفو كرد. اكنون با آنها همبستر شويد و آنچه را كه خدا بر شما مقرر گردانيده است انجام دهيد، و بخوريد و بياشاميد تا رشته روشن صبحدم در تاريكى شب آشكار شود. و روزه را به شب برسانيد. و چون در مسجد اعتكاف كنيد، با زنان همبستر مشويد. اينها حدود فرمان خداست، بدان نزديك مشويد. خدا آيات خود را اينچنين بيان مى‌كند، باشد كه به پرهيزگارى برسند."/>
		<aya index="188" text="اموال يكديگر را به ناشايست مخوريد و آن را به رشوت به حاكمان مدهيد تا بدان سبب اموال گروهى ديگر را به ناحق بخوريد. و شما خود مى‌دانيد."/>
		<aya index="189" text="از تو درباره هلالهاى ماه مى‌پرسند، بگو: براى آن است كه مردم وقت كارهاى خويش و زمان حجّ را بشناسند. و پسنديده نيست كه از پشت خانه‌ها به آنها داخل شويد، ولى پسنديده راه كسانى است كه پروا مى‌كنند و از درها به خانه‌ها درآييد و از خدا بترسيد تا رستگار شويد."/>
		<aya index="190" text="با كسانى كه با شما جنگ مى‌كنند، در راه خدا بجنگيد و تعدى مكنيد. زيرا خدا تعدى‌كنندگان را دوست ندارد."/>
		<aya index="191" text="هر جا كه آنها را بيابيد بكشيد و از آنجا كه شما را رانده‌اند، برانيدشان، كه فتنه از قتل بدتر است. و در مسجدالحرام با آنها مجنگيد، مگر آنكه با شما بجنگند. و چون با شما جنگيدند بكشيدشان، كه اين است پاداش كافران."/>
		<aya index="192" text="و اگر باز ايستادند، خدا آمرزنده و مهربان است."/>
		<aya index="193" text="با آنها بجنگيد تا ديگر فتنه‌اى نباشد و دين تنها دين خدا شود. ولى اگر از آيين خويش دست برداشتند، تجاوز جز بر ستمكاران روا نيست."/>
		<aya index="194" text="اين ماه حرام در مقابل آن ماه حرام و شكستن ماه‌هاى حرام را قصاص است. پس هر كس بر شما تعدى كند. به همان اندازه تعدى‌اش بر او تعدى كنيد و از خدا بترسيد و بدانيد كه او با پرهيزگاران است."/>
		<aya index="195" text="در راه خدا انفاق كنيد و خويشتن را به دست خويش به هلاكت ميندازيد و نيكى كنيد كه خدا نيكوكاران را دوست دارد."/>
		<aya index="196" text="حج و عمره را براى خدا كامل به جاى آريد. و اگر شما را از حج بازداشتند، آن قدر كه ميسّر است قربانى كنيد و سر متراشيد تا قربانى شما به قربانگاهش برسد. اگر يكى از شما بيمار يا در سرش آزارى بود به عنوان فديه روزه بدارد يا صدقه دهد يا قربانى كند. و چون ايمن شويد، هر كه از عمره تمتّع به حج باز آيد، آن قدر كه او را ميسّر است قربانى كند. و هر كه را قربانى ميسّر نشد سه روز در حج روزه بدارد و هفت روز چون از حج باز گردد، تا ده روز كامل شود. و اين حكم براى كسى است كه از مردم مكه نباشد. از خدا بترسيد و بدانيد كه خدا به سختى عقوبت مى‌كند."/>
		<aya index="197" text="حج در ماه‌هاى معيّنى است. هر كه در آن ماه‌ها اين فريضه را ادا كند بايد كه در اثناى آن جماع نكند و فسقى از او سر نزند و مجادله نكند. هر كار نيكى كه انجام مى‌دهيد خدا از آن آگاه است. و توشه برداريد، كه بهترين توشه‌ها پرهيزگارى است. اى خردمندان، از من بترسيد."/>
		<aya index="198" text="اگر به هنگام حج طالب روزى خدا باشيد، مرتكب گناهى نشده‌ايد، و چون از عرفات بازگشتيد خدا را در مشعرالحرام ياد كنيد، از آن رو كه شما را هدايت كرده، در حالى كه پيش از آن گمراه بوده‌ايد."/>
		<aya index="199" text="سپس از آنجا كه ديگر مردم بازمى‌گردند، شما نيز بازگرديد و از خدا آمرزش بخواهيد كه آمرزنده و مهربان است."/>
		<aya index="200" text="چون مناسكتان را به جاى آورديد، همچنان كه پدران خويش را ياد مى‌كرديد -حتى بيشتر از آن- خداى را ياد كنيد. برخى از مردم مى‌گويند: اى پروردگار ما، ما را در دنيا چيزى بخش. اينان را در آخرت نصيبى نيست."/>
		<aya index="201" text="و برخى از مردم مى‌گويند: اى پروردگار ما، ما را، هم در دنيا خيرى بخش و هم در آخرت، و ما را از عذاب آتش نگه دار."/>
		<aya index="202" text="اينان از آنچه خواسته‌اند، بهره‌مند مى‌شوند و خدا به سرعت به حساب هر كس مى‌رسد."/>
		<aya index="203" text="خداوند را در روزهايى چند ياد كنيد، و هر كه در دو روز شتاب كند، مرتكب گناهى نشده است. هر پرهيزگارى هم كه تأخير كند گناهى نكرده است. از خدا بترسيد و بدانيد كه همگان به پيشگاه وى گِرد مى‌آييد."/>
		<aya index="204" text="در اين دنيا كسى است از مردم كه خدا را به درستى اعتقاد خويش گواه مى‌گيرد و تو را سخنش درباره زندگى اين دنيا به شگفت مى‌دارد، در حالى كه كينه‌توزترين دشمنان است."/>
		<aya index="205" text="چون از نزد تو بازگردد، در زمين فساد كند و كشتزارها و دامها را نابود سازد، و خدا فساد را دوست ندارد."/>
		<aya index="206" text="و چون به او گويند كه از خدا بترس، خودخواهى‌اش او را به گناه كشاند. جهنم، آن آرامگاه بد، او را بس باشد."/>
		<aya index="207" text="كسى ديگر از مردم براى جستن خشنودى خدا جان خويش را فدا كند. خدا بر اين بندگان مهربان است."/>
		<aya index="208" text="اى كسانى كه ايمان آورده‌ايد، همگان به اطاعت درآييد و پاى به جاى پاى شيطان مگذاريد كه او دشمن آشكار شماست."/>
		<aya index="209" text="هرگاه پس از آن كه اين آيات روشن خدا به شما رسيد، در ايمان خويش لغزشى يافتيد، بدانيد كه خدا پيروزمند و حكيم است."/>
		<aya index="210" text="آيا اينان منتظر آن هستند كه خدا با فرشتگان در زير سايبانى از ابر نزدشان بيايد و كار يكسره شود؟ حال آنكه خدا مرجع همه كارهاست."/>
		<aya index="211" text="از بنى اسرائيل بپرس كه ايشان را چه آيات روشنى داديم. هر كس كه نعمتى را كه خدا به او عنايت كرده است دگرگون سازد، بداند كه عقوبت او سخت است."/>
		<aya index="212" text="براى كافران زندگى اينجهانى آراسته شده است و مؤمنان را به ريشخند مى‌گيرند. آنان كه از خدا مى‌ترسند در روز قيامت بر فراز كافران هستند، و خدا هركس را كه بخواهد بى‌حساب روزى مى‌دهد."/>
		<aya index="213" text="مردم يك امّت بودند، پس خدا پيامبران بشارت‌دهنده و ترساننده را بفرستاد، و بر آنها كتاب بر حق نازل كرد تا آن كتاب در آنچه مردم اختلاف دارند ميانشان حكم كند، ولى جز كسانى كه كتاب بر آنها نازل شده و حجّتها آشكار گشته بود از روى حسدى كه نسبت به هم مى ورزيدند در آن اختلاف نكردند. و خدا مؤمنان را به اراده خود در آن حقيقتى كه اختلاف مى‌كردند راه نمود، كه خدا هر كس را كه بخواهد به راه راست هدايت مى‌كند."/>
		<aya index="214" text="مى‌پنداريد كه به بهشت خواهيد رفت؟ و هنوز آنچه بر سر پيشينيان شما آمده، بر سر شما نيامده؟ به ايشان سختى و رنج رسيد و متزلزل شدند، تا آنجا كه پيامبر و مؤمنانى كه با او بودند، گفتند: پس يارى خدا كى خواهد رسيد؟ بدان كه يارى خدا نزديك است."/>
		<aya index="215" text="از تو مى‌پرسند كه چه انفاق كنند؟ بگو آنچه از مال خود انفاق مى‌كنيد، براى پدر و مادر و خويشاوندان و يتيمان و مسكينان و رهگذران باشد، و هر كار نيكى كه كنيد خدا به آن آگاه است."/>
		<aya index="216" text="جنگ بر شما مقرر شد، در حالى كه آن را ناخوش داريد. شايد چيزى را ناخوش بداريد و در آن خير شما باشد و شايد چيزى را دوست داشته باشيد و برايتان ناپسند افتد. خدا مى‌داند و شما نمى‌دانيد."/>
		<aya index="217" text="تو را از جنگ‌كردن در ماه حرام مى‌پرسند. بگو: جنگ‌كردن در آن ماه گناهى بزرگ است. اما بازداشتن مردم از راه حق و كافر شدن به او و مسجدالحرام و بيرون راندن مردمش از آنجا در نزد خداوند گناهى بزرگتر است، و شرك از قتل بزرگ‌تر است. آنها با شما مى‌جنگند تا اگر بتوانند شما را از دينتان بازگردانند. از ميان شما آنها كه از دين خود بازگردند و كافر بميرند، اعمالشان در دنيا و آخرت تباه شده و جاودانه در جهنّم باشند."/>
		<aya index="218" text="كسانى كه ايمان آورده‌اند و آنان كه مهاجرت كرده‌اند و در راه خدا جهاد نموده‌اند، به رحمت خدا اميد مى‌دارند و خدا آمرزنده و مهربان است."/>
		<aya index="219" text="تو را از شراب و قمار مى‌پرسند. بگو: در آن دو گناهى بزرگ و سودهايى است براى مردم. و گناهشان از سودشان بيشتر است. و از تو مى‌پرسند، چه چيز انفاق كنند؟ بگو: آنچه افزون آيد. خدا آيات را اينچنين براى شما بيان مى‌كند، باشد كه در كار دنيا و آخرت بينديشيد."/>
		<aya index="220" text="تو را از يتيمان مى‌پرسند. بگو: اصلاح حالشان بهتر است. و اگر با آنها آميزش مى‌كنيد چون برادران شما باشند. خداوند تبهكار را از نيكوكار بازمى‌شناسد و اگر خواهد بر شما سخت مى‌گيرد، كه پيروزمند و حكيم است."/>
		<aya index="221" text="زنان مشركه را تا ايمان نياورده‌اند به زنى مگيريد و كنيز مؤمنه بهتر از آزادزن مشركه است، هر چند شما را از او خوش آيد. و به مردان مشرك تا ايمان نياورده‌اند زن مؤمنه مدهيد. و بنده مؤمن بهتر از مشرك است، هر چند شما را از او خوش آيد. اينان به سوى آتش دعوت مى‌كنند و خدا به جانب بهشت و آمرزش. و آيات خود را آشكار بيان مى‌كند، باشد كه بينديشند."/>
		<aya index="222" text="تو را از حيض زنان مى‌پرسند. بگو: حيض رنجى است. پس در ايّام حيض از آنان دورى گزينيد و به آنها نزديك مشويد تا پاك گردند. و چون پاك شدند از آنجا كه خدا فرمان داده است با ايشان نزديكى كنيد. هر آينه خدا توبه‌كنندگان و پاكيزگان را دوست دارد."/>
		<aya index="223" text="زنانتان كشتزار شما هستند. هر جا كه خواهيد به كشتزار خود درآييد. و براى خويش از پيش چيزى فرستيد و از خدا بترسيد و بدانيد كه به نزد او خواهيد شد. و مؤمنان را بشارت ده."/>
		<aya index="224" text="خدا را وسيله سوگندهاى خويش قرار مدهيد تا از نيكوكارى و تقوى و اصلاح در ميان مردم بازايستيد، كه خدا شنوا و داناست."/>
		<aya index="225" text="خدا شما را به سبب سوگندهاى لغوتان بازخواست نمى‌كند، بلكه به خاطر نيّتى كه در دل نهان مى‌داريد بازخواست مى‌كند. خدا آمرزنده و بردبار است."/>
		<aya index="226" text="براى كسانى كه سوگند مى‌خورند كه با زنان خويش نياميزند چهار ماه مهلت است. پس اگر بازآيند، خدا آمرزنده و مهربان است."/>
		<aya index="227" text="و اگر عزم طلاق كردند، خداوند شنوا و داناست."/>
		<aya index="228" text="بايد كه زنان مطلقه تا سه بار پاك شدن از شوهر كردن بازايستند. و اگر به خدا و روز قيامت ايمان دارند، روا نيست كه آنچه را كه خدا در رحم آنان آفريده است پنهان دارند. و در آن ايام اگر شوهرانشان قصد اصلاح داشته باشند به باز گرداندنشان سزاوارترند. و براى آنان حقوقى شايسته است همانند وظيفه‌اى كه بر عهده آنهاست ولى مردان را بر زنان مرتبتى است. و خدا پيروزمند و حكيم است."/>
		<aya index="229" text="اين طلاق دو بار است و از آن پس يا به نيكو وجهى نگه داشتن اوست يا به نيكو وجهى رهاساختنش. و حلال نيست كه از آنچه به زنان داده‌ايد چيزى بازستانيد مگر آنكه بدانند كه حدود خدا را رعايت نمى كنند. اما هرگاه دانستيد كه آن دو حدود خدا را رعايت نمى‌كنند اگر آن، خود را از شوى باز خرد، گناهى بر آن دو نيست. اينها حدود خدا است. از آن تجاوز مكنيد كه ستمكاران از حدود خدا تجاوز مى كنند."/>
		<aya index="230" text="پس اگر باز زن را طلاق داد ديگر بر او حلال نيست، مگر آنكه به نكاح مردى ديگر درآيد؛ و هرگاه آن مرد آن را طلاق دهد، اگر مى‌دانند كه حدود خدا را رعايت مى‌كنند رجوعشان را گناهى نيست. اينها حدود خدا است كه براى مردمى دانا بيان مى‌كند."/>
		<aya index="231" text="هرگاه زنان را طلاق داديد و مهلتشان سرآمد، يا آنان را به نيكو وجهى نگه داريد يا به نيكو وجهى رها سازيد. و، تا بر آنها زيان برسانيد يا ستم بكنيد نگاهشان مداريد. و هر كس كه چنين كند به خويشتن ستم كرده است. و آيات خدا را به ريشخند مگيريد و از نعمتى كه خدا به شما داده است و از آيات و حكمتى كه براى موعظه شما فرستاده است ياد كنيد و از خدا بترسيد و بدانيد كه او به همه چيز آگاه است."/>
		<aya index="232" text="و چون زنان را طلاق داديد و مهلتشان سرآمد، مانع مشويد كه به نكاح همسران خود -هرگاه كه ميانشان رضايتى حاصل شده باشد- درآيند. كسى كه از شما به خداى و روز قيامت ايمان آورده باشد اينچنين پند گيرد. و اين شما را بهتر و به پاكى نزديكتر است. خدا مى داند و شما نمى‌دانيد."/>
		<aya index="233" text="مادرانى كه مى‌خواهند شيردادن را به فرزندان خود كامل سازند، دو سال تمام شيرشان بدهند. خوراك و لباس آنان، به وجهى نيكو، بر عهده صاحب فرزند است و هيچ كس بيش از قدرتش مكلّف نمى شود. نبايد هيچ مادرى به خاطر فرزندش زيانى ببيند و هيچ پدرى به خاطر فرزندش. و قيّم نيز چنين بر عهده دارد. و اگر پدر و مادر بخواهند با رضايت و مشاورت يكديگر فرزندشان را از شير بازگيرند مرتكب گناهى نشده‌اند. و هرگاه بخواهيد كسى ديگر را به شيردادن فرزندتان برگماريد، اگر مزدى نيكو و در خورش بپردازيد گناهى نيست. از خدا بترسيد و بدانيد كه او به كارى كه مى‌كنيد بصير و بيناست."/>
		<aya index="234" text="كسانى كه از شما بميرند و زنانى بر جاى گذارند، آن زنان بايد كه چهار ماه و ده روز انتظار كشند؛ و چون مدّتشان به سرآمد، اگر درباره خويش كارى شايسته و در خور كنند، بر شما گناهى نيست، كه خدا به كارهايى كه مى‌كنيد آگاه است."/>
		<aya index="235" text="و اگر به كنايت از آن زنان خواستگارى كنيد يا انديشه خود در دل نهان داريد، گناهى بر شما نيست. زيرا خدا مى‌داند كه از آنها به زودى ياد خواهيد كرد. ولى در نهان با آنان وعده منهيد، مگر آنكه به وجهى نيكو سخن گوييد؛ و آهنگ بستن نكاح مكنيد تا آن مدت به سر آيد، و بدانيد كه خدا به آنچه در دل داريد آگاه است. از او بترسيد و بدانيد كه او آمرزنده و بردبار است."/>
		<aya index="236" text="اگر زنانى را كه با آنها نزديكى نكرده‌ايد و مهرى برايشان مقرر نداشته‌ايد طلاق گوييد، گناهى نكرده‌ايد. ولى آنها را به چيزى در خور بهره‌مند سازيد: توانگر به قدر توانش و درويش به قدر توانش. اين كارى است شايسته نيكوكاران."/>
		<aya index="237" text="اگر برايشان مهرى معين كرده‌ايد و پيش از نزديكى طلاقشان مى گوييد، نصف آنچه مقرر كرده‌ايد بپردازيد؛ مگر آنكه ايشان خود، يا كسى كه عقد نكاح به دست اوست، آن را ببخشد. و بخشيدن شما به پرهيزگارى نزديكتر است. و فضيلت را ميان خود فراموش مكنيد، كه خدا به كارهايى كه مى‌كنيد بيناست."/>
		<aya index="238" text="نمازها و نماز ميانين را پاس داريد و مطيعانه براى خدا قيام كنيد."/>
		<aya index="239" text="و اگر از دشمن بيمناك بوديد، پياده يا سواره نماز كنيد. و چون ايمن شديد خدا را ياد كنيد، زيرا به شما چيزهايى آموخت كه نمى‌دانستيد."/>
		<aya index="240" text="مردانى از شما كه مى‌ميرند و زنانى برجاى مى‌گذارند بايد كه درباره زنان خود وصيت كنند كه هزينه آنها را به مدت يك سال بدهند و از خانه اخراجشان نكنند. پس اگر خود خارج شوند، در مورد تصميمى كه به نحو شايسته‌اى براى خود مى‌گيرند گناهى بر شما نيست. و خدا غالب و حكيم است."/>
		<aya index="241" text="براى زنان مطلّقه بهره‌اى است شايسته، چنان كه در خور مردان پرهيزگار باشد."/>
		<aya index="242" text="خدا آياتش را براى شما اينچنين بيان مى‌كند، باشد كه تعقل كنيد."/>
		<aya index="243" text="آيا آن هزاران تن را نديده‌اى كه از بيم مرگ، از خانه‌هاى خويش بيرون رفتند؟ سپس خدا به آنها گفت: بميريد. آنگاه همه را زنده ساخت. خدا به مردم نعمت مى‌دهد ولى بيشتر مردم شكر نعمت به جاى نمى‌آورند."/>
		<aya index="244" text="در راه خدا جنگ كنيد و بدانيد كه خدا شنوا و داناست."/>
		<aya index="245" text="كيست كه به خدا قرض الحسنه دهد، تا خدا بر آن چند برابر بيفزايد؟ خدا تنگدستى دهد و توانگرى بخشد و شما به سوى او باز گردانده مى‌شويد."/>
		<aya index="246" text="آيا آن گروه از بنى اسرائيل را پس از موسى نديدى كه به يكى از پيامبران خود گفتند: براى ما پادشاهى نصب كن تا در راه خدا بجنگيم. گفت: نپنداريد كه اگر قتال برشما مقرر شود از آن سرباز خواهيد زد؟ گفتند: چرا درراه خدا نجنگيم درحالى كه ما از سرزمينمان بيرون رانده شده‌ايم و از فرزندانمان جدا افتاده‌ايم؟ و چون قتال بر آنها مقرر شد، جز اندكى، از آن روى برتافتند. خدا به ستمكاران آگاه است."/>
		<aya index="247" text="پيغمبرشان به آنها گفت: خدا طالوت را پادشاه شما كرد. گفتند: چگونه او را بر ما پادشاهى باشد؟ ما سزاوارتر از او به پادشاهى هستيم و او را دارايى چندانى نداده‌اند. گفت: خدا او را بر شما برگزيده است و به دانش و توان او بيفزوده است، و خدا پادشاهيش را به هر كه خواهد دهد كه خدا دربرگيرنده و داناست."/>
		<aya index="248" text="پيغمبرشان گفت كه نشان پادشاهى او اين است كه تابوتى كه سكينه پروردگارتان و باقى ميراث خاندان موسى و خاندان هارون در آن است و فرشتگانش حمل مى‌كنند، نزد شما آيد. اگر مؤمن باشيد اين براى شما عبرتى است."/>
		<aya index="249" text="چون طالوت سپاهش را به راه انداخت، گفت: خدا شما را به جوى آبى مى‌آزمايد: هر كه از آن بخورد از من نيست، و هر كه از آن نخورد يا تنها كفى بياشامد از من است. همه جز اندكى از آن نوشيدند. چون او و مؤمنانى كه همراهش بودند از نهر گذشتند، گفتند: امروز ما را توان جالوت و سپاهش نيست. آنانى كه مى‌دانستند كه با خدا ديدار خواهند كرد، گفتند: به خواست خدا چه بسا گروه اندكى كه بر گروه بسيارى غلبه كند، كه خدا با كسانى است كه پاى مى‌فشرند."/>
		<aya index="250" text="چون با جالوت و سپاهش رو به رو شدند، گفتند: اى پروردگار ما، بر ما شكيبايى ببار و ما را ثابت‌قدم گردان و بر كافران پيروز ساز."/>
		<aya index="251" text="پس به خواست خدا ايشان را بشكستند و داود جالوت را بكشت و خدا به او پادشاهى و حكمت داد، و آنچه مى‌خواست به او بياموخت. و اگر خدا بعضى از مردم را به وسيله بعضى ديگر دفع نمى‌كرد، زمين تباه مى شد، ولى خدا بر جهانيان فضل و كرم خويش را ارزانى مى‌دارد."/>
		<aya index="252" text="اين است آيات خدا كه به راستى بر تو مى‌خوانيم و تو از پيامبران هستى."/>
		<aya index="253" text="بعضى از اين پيامبران را بر بعضى ديگر برترى داديم. خدا با بعضى سخن گفت و بعضى را به درجاتى برافراشت. و به عيسى بن مريم معجزه‌ها داديم و او را به روح القدس يارى كرديم. و اگر خدا مى خواست، مردمى كه بعد از آنها بودند، پس از آنكه حجتها بر آنان آشكار شده بود، با يكديگر قتال نمى‌كردند. ولى آنان اختلاف كردند: پاره‌اى مؤمن بودند و پاره‌اى كافر شدند. و اگر خدا مى‌خواست با هم قتال نمى‌كردند، ولى خدا هر چه خواهد مى‌كند."/>
		<aya index="254" text="اى كسانى كه ايمان آورده‌ايد، پيش از آنكه آن روز فرا رسد، كه نه در آن خريد و فروشى باشد و نه دوستى و شفاعتى، از آنچه به شما روزى داده‌ايم انفاق كنيد. و كافران خود ستمكارانند."/>
		<aya index="255" text="اللّه خدايى است كه هيچ خدايى جز او نيست. زنده و پاينده است. نه خواب سبك او را فرا مى‌گيرد و نه خواب سنگين. از آنِ اوست هر چه در آسمانها و زمين است. چه كسى جز به اذن او، در نزد او شفاعت كند؟ آنچه را كه پيش رو و آنچه را كه پشت سرشان است مى‌داند و به علم او جز آنچه خود خواهد، احاطه نتوانند يافت. كرسى او آسمانها و زمين را در بر دارد. نگهدارى آنها، بر او دشوار نيست. او بلندپايه و بزرگ است."/>
		<aya index="256" text="در دين هيچ اجبارى نيست. هدايت از گمراهى مشخص شده است. پس هر كس كه به طاغوت كفر ورزد و به خداى ايمان آورد، به چنان رشته استوارى چنگ زده كه گسستنش نباشد. خدا شنوا و داناست."/>
		<aya index="257" text="خدا ياور مؤمنان است. ايشان را از تاريكيها به روشنى مى‌برد. ولى آنان كه كافر شده‌اند طاغوت ياور آنهاست، كه آنها را از روشنى به تاريكيها مى‌كشد. اينان جهنميانند و همواره در آن خواهند بود."/>
		<aya index="258" text="آن كسى را كه خدا به او پادشاهى ارزانى كرده بود نديدى كه با ابراهيم درباره پروردگارش محاجّه مى‌كرد؟ آنگاه كه ابراهيم گفت: پروردگار من زنده مى‌كند و مى‌ميراند. او گفت: من نيز زنده مى‌كنم و مى ميرانم. ابراهيم گفت: خدا خورشيد را از مشرق برمى‌آورد تو آن را از مغرب برآور. آن كافر حيران شد. زيرا خدا ستمكاران را هدايت نمى كند."/>
		<aya index="259" text="يا مانند آن كس كه به دهى رسيد. دهى كه سقفهاى بناهايش فروريخته بود. گفت: از كجا خدا اين مردگان را زنده كند؟ خدا او را به مدت صد سال ميراند. آنگاه زنده‌اش كرد. و گفت: چه مدت در اينجا بوده‌اى؟ گفت: يك روز يا قسمتى از روز. گفت: نه، صد سال است كه در اينجا بوده‌اى. به طعام و آبت بنگر كه تغيير نكرده است، و به خرت بنگر، مى‌خواهيم تو را براى مردمان عبرتى گردانيم، بنگر كه استخوانها را چگونه به هم مى‌پيونديم و گوشت بر آن مى‌پوشانيم. چون قدرت خدا بر او آشكار شد، گفت: مى‌دانم كه خدا بر هر كارى تواناست."/>
		<aya index="260" text="ابراهيم گفت: اى پروردگار من، به من بنماى كه مردگان را چگونه زنده مى‌سازى. گفت: آيا هنوز ايمان نياورده‌اى؟ گفت: بلى، و لكن مى خواهم كه دلم آرام يابد. گفت: چهار پرنده برگير و گوشت آنها را به هم بياميز، و هر جزئى از آنها را بر كوهى بنه. پس آنها را فراخوان. شتابان نزد تو مى‌آيند، و بدان كه خدا پيروزمند و حكيم است."/>
		<aya index="261" text="مثَل آنان كه مال خود را در راه خدا انفاق مى‌كنند، مثَل دانه‌اى است كه هفت خوشه برآورد و در هر خوشه‌اى صد دانه باشد. خدا پاداش هر كه را كه بخواهد، چند برابر مى‌كند. خدا گشايش‌دهنده و داناست."/>
		<aya index="262" text="مزد كسانى كه اموال خود را در راه خدا انفاق مى‌كنند و پس از انفاق منّتى نمى‌نهند و آزارى نمى‌رسانند با پروردگارشان است. نه بيمناك مى‌شوند و نه اندوهگين."/>
		<aya index="263" text="گفتار نيكو و بخشايش، بهتر از صدقه‌اى است كه آزارى به دنبال داشته باشد. خدا بى‌نياز و بردبار است."/>
		<aya index="264" text="اى كسانى كه ايمان آورده‌ايد، همانند آن كس كه اموال خود را از روى ريا و خودنمايى انفاق مى‌كند و به خدا و روز قيامت ايمان ندارد، صدقه‌هاى خويش را به منّت‌نهادن و آزار رسانيدن باطل مكنيد. مثَل او مثَل سنگ صافى است كه بر روى آن خاك نشسته باشد. به ناگاه بارانى تند فرو بارد و آن سنگ را همچنان كشت ناپذير باقى گذارد. چنين كسان از آنچه كرده‌اند سودى نمى‌برند، كه خدا كافران را هدايت نمى‌كند."/>
		<aya index="265" text="و مثَل كسانى كه اموال خويش را براى طلب رضاى خدا از روى يقين و اعتقاد انفاق مى‌كنند، مثَل بوستانى است بر تپه‌اى، كه بارانى تند، بر آن بارد و دو چندان ميوه دهد، و اگر نه بارانى تند كه نرم بارانى بر آن بارد. خدا به كارهاى شما بيناست."/>
		<aya index="266" text="آيا از ميان شما كسى هست كه دوست داشته باشد كه او را بوستانى از خرما و انگور بوده باشد، و جويها در پاى درختانش جارى باشد، و هر گونه ميوه‌اى دهد، و خود پير شده و فرزندانى ناتوان داشته باشد، به ناگاه گرد بادى آتشناك در آن بوستان افتد و بسوزد؟ خدا آيات خود را براى شما اينچنين بيان مى‌كند، باشد كه بينديشيد."/>
		<aya index="267" text="اى كسانى كه ايمان آورده‌ايد، از دستاوردهاى نيكوى خويش و از آنچه برايتان از زمين رويانيده‌ايم انفاق كنيد، نه از چيزهاى ناپاك و بد، كه خود آنها را جز از روى اغماض نمى‌ستانيد. و بدانيد كه خدا بى‌نياز و ستودنى است."/>
		<aya index="268" text="شيطان شما را از بينوايى مى‌ترساند و به كارهاى زشت وا مى‌دارد، در حالى كه خدا شما را به آمرزش خويش و افزونى وعده مى‌دهد. خدا گشايش‌دهنده و داناست."/>
		<aya index="269" text="به هر كه خواهد حكمت عطا كند. و به هر كه حكمت عطا شده نيكى فراوان داده شده. و جز خردمندان پند نپذيرند."/>
		<aya index="270" text="هر چه را انفاق يا نذر كرده‌ايد، خدا به آن آگاه است. و ستمكاران را هيچ يارى و مددكارى نيست."/>
		<aya index="271" text="اگر آشكارا صدقه دهيد كارى نيكوست و اگر در نهان به بينوايان صدقه دهيد نيكوتر است و گناهان شما را مى‌زدايد. و خدا به كارهايى كه مى‌كنيد آگاه است."/>
		<aya index="272" text="هدايت يافتن آنان بر عهده تو نيست، بلكه خداست كه هر كه را كه بخواهد هدايت مى‌كند. و هر مالى كه انفاق مى‌كنيد ثوابش از آن خود شماست و جز براى خشنودى خدا چيزى انفاق مكنيد و هر چه انفاق كنيد پاداش آن به شما مى‌رسد و بر شما ستم نخواهد شد."/>
		<aya index="273" text="اين صدقات از آن بينوايانى است كه خود را در طاعت حق محصور كرده‌اند و در طلب قوت ناتوانند و آنچنان در پرده عفافند كه هر كه حال ايشان نداند پندارد كه از توانگرانند. آنان را از سيمايشان مى‌شناسى كه به اصرار از كسى چيزى نخواهند. و هر مالى كه انفاق مى كنيد خدا به آن آگاه است."/>
		<aya index="274" text="آنان كه اموال خويش را در شب و روز، در پنهان و آشكار انفاق مى‌كنند، اجرشان با پروردگارشان است، نه بيمناك مى‌شوند و نه غمگين."/>
		<aya index="275" text="آنان كه ربا مى‌خورند، در قيامت چون كسانى از قبر برمى‌خيزند كه به افسون شيطان ديوانه شده باشند. و اين به كيفر آن است كه گفتند: ربا نيز چون معامله است. در حالى كه خدا معامله را حلال و ربا را حرام كرده است. هر كس كه موعظه خدا به او رسيد و از رباخوارى باز ايستاد، خدا از گناهان پيشين او درگذرد و كارش به خدا واگذار مى‌شود. و آنان كه بدان كار بازگردند، اهل جهنّمند و جاودانه در آن خواهند بود."/>
		<aya index="276" text="خداوند، ربا را ناچيز مى‌گرداند و صدقات را افزونى مى‌دهد و هيچ كفران‌كننده گنهكار را دوست ندارد."/>
		<aya index="277" text="آنان كه ايمان آورده‌اند و كارهاى نيكو كرده‌اند، و نماز خوانده‌اند و زكات داده‌اند، مزدشان با پروردگارشان است. نه بيمناك مى‌شوند و نه غمگين."/>
		<aya index="278" text="اى كسانى كه ايمان آورده‌ايد، از خدا بترسيد، و اگر ايمان آورده‌ايد، از ربا هر چه باقى مانده است رها كنيد."/>
		<aya index="279" text="و هرگاه چنين نكنيد، پس جنگ با خدا و رسول او را اعلام كنيد. و اگر توبه كنيد، اصل سرمايه از آن شماست. در اين حال نه ستم كرده‌ايد و نه تن به ستم داده‌ايد."/>
		<aya index="280" text="و اگر وامدار تنگدست بود، مهلتى بايد تا توانگر گردد. و اگر دانا باشيد، دانيد كه چون بر او ببخشاييد برايتان بهتر است."/>
		<aya index="281" text="از آن روز كه به سوى خدا بازمى‌گرديد و به هر كس پاداش عملش به تمامى داده مى‌شود و ستمى نمى‌بيند، بيمناك باشيد."/>
		<aya index="282" text="اى كسانى كه ايمان آورده‌ايد، چون وامى تا مدتى معيّن به يكديگر دهيد، آن را بنويسيد. و بايد در بين شما كاتبى باشد كه آن را به درستى بنويسد. و كاتب نبايد كه در نوشتن از آنچه خدا به او آموخته است سرپيچى كند. و مديون بايد كه بر كاتب املاء كند و از اللّه، پروردگار خود بترسد و از آن هيچ نكاهد. اگر مديون سفيه يا صغير بود يا خود املاء كردن نمى‌توانست، ولىّ او از روى عدالت املاء كند. و دو شاهد مرد به شهادت گيريد. اگر دو مرد نبود، يك مرد و دو زن كه به آنها رضايت دهيد شهادت بدهند، تا اگر يكى فراموش كرد ديگرى به يادش بياورد. و شاهدان چون به شهادت دعوت شوند، نبايد كه از شهادت خوددارى كنند. و از نوشتن مدّت دين خود، چه كوچك و چه بزرگ، ملول مشويد. اين روش در نزد خدا عادلانه‌تر است، و شهادت را استواردارنده‌تر و شك و ترديد را زايل‌كننده‌تر. و هرگاه معامله نقدى باشد اگر براى آن سندى ننويسيد مرتكب گناهى نشده‌ايد. و چون معامله‌اى كنيد، شاهدى گيريد. و نبايد به كاتب و شاهد زيانى برسد، كه اگر چنين كنيد نافرمانى كرده‌ايد. از خداى بترسيد. خدا شما را تعليم مى دهد و او بر هر چيزى آگاه است."/>
		<aya index="283" text="هرگاه در سفر بوديد و كاتبى نيافتيد، بايد چيزى به گرو گرفته شود، و اگر كسى از شما ديگرى را امين دانست، آن كس كه امين دانسته شده امانت را بازدهد و بايد از اللّه، پروردگارش، بترسد. و شهادت را كتمان مكنيد. هر كس كه شهادت را كتمان كند، به دل گناهكار است و خدا از كارى كه مى‌كنيد آگاه است."/>
		<aya index="284" text="از آن خداست هر چه در آسمانها و زمين است. آنچه را كه در دل داريد خواه آشكارش سازيد يا پوشيده‌اش داريد، خدا شما را بدان بازخواست خواهد كرد. پس هر كه را كه بخواهد مى‌آمرزد و هر كه را بخواهد عذاب مى‌كند. و خدا بر هر كارى تواناست."/>
		<aya index="285" text="پيامبر، خود به آنچه از جانب پروردگارش به او نازل شده ايمان دارد. و همه مؤمنان، به خدا و فرشتگانش و كتابهايش و پيامبرانش ايمان دارند. ميان هيچ يك از پيامبرانش فرقى نمى‌نهيم. گفتند: شنيديم و اطاعت كرديم، اى پروردگار ما، آمرزش تو را خواستاريم كه سرانجام همه به سوى توست."/>
		<aya index="286" text="خدا هيچ كس را جز به اندازه طاقتش مكلّف نمى‌كند. نيكيهاى هر كس از آن خود اوست و بديهايش از آن خود اوست. اى پروردگار ما، اگر فراموش كرده‌ايم يا خطايى كرده‌ايم، ما را بازخواست مكن. اى پروردگار ما، آن گونه كه بر امّتهاى پيش از ما تكليف گران نهادى، تكليف گران بر ما منه و آنچه را كه طاقت آن نداريم، بر ما تكليف مكن. گناه ما ببخش و ما را بيامرز و بر ما رحمت آور. تو مولاى ما هستى. پس ما را بر گروه كافران پيروز گردان."/>
	</sura>
	<sura index="3" name="آل عمران">
		<aya index="1" text="الف. لام. ميم."/>
		<aya index="2" text="اللّه است كه هيچ خدايى جز او نيست، زنده است و پاينده است."/>
		<aya index="3" text="اين كتاب را كه تصديق‌كننده كتابهاى پيش از آن است به حق بر تو نازل كرد، و قبل از آن تورات را و انجيل را"/>
		<aya index="4" text="براى هدايت مردم فرستاد و فرقان را نازل كرد. براى آنان كه به آيات خدا ايمان نمى‌آورند عذابى سخت مهياست، و خدا پيروزمند و انتقام گيرنده است."/>
		<aya index="5" text="هيچ چيز در زمين و آسمان بر خدا پوشيده نيست."/>
		<aya index="6" text="اوست كه شما را در رحم مادران به هر سان كه خواسته باشد مى‌نگارد. نيست خدايى جز او كه پيروزمند و حكيم است."/>
		<aya index="7" text="اوست كه اين كتاب را بر تو نازل كرد. بعضى از آيه‌ها محكماتند، اين آيه‌ها ام‌الكتابند، و بعضى آيه‌ها متشابهاتند. امّا آنها كه در دلشان ميل به باطل است، به سبب فتنه‌جويى و ميل به تأويل از متشابهات پيروى مى‌كنند، در حالى كه تأويل آن را جز خداى نمى‌داند. و آنان كه قدم در دانش استوار كرده‌اند مى‌گويند: ما بدان ايمان آورديم، همه از جانب پروردگار ماست. و جز خردمندان پند نمى‌گيرند."/>
		<aya index="8" text="اى پروردگار ما، از آن پس كه ما را هدايت كرده‌اى، دلهاى ما را به باطل متمايل مساز، و رحمت خود را بر ما ارزانى دار، كه تو بخشاينده‌اى."/>
		<aya index="9" text="اى پروردگار ما، تو مردم را در آن روزى كه هيچ شكى در آن نيست، گرد مى‌زورى. به يقين كه خدا از وعده تخلّف نكند."/>
		<aya index="10" text="كافران را داراييها و فرزندانشان هرگز از عذاب خدا نرهاند. آنها خود هيزم آتش جهنمند."/>
		<aya index="11" text="به شيوه آل فرعون و پيشينيانشان آيات ما را تكذيب كردند. پس خدا آنان را به كيفر گناهانشان بازخواست كرد. و عقوبت خدا شديد است."/>
		<aya index="12" text="به كافران بگوى: به زودى مغلوب خواهيد شد و در جهنّم، آن آرامگاه بد، گرد خواهيد آمد."/>
		<aya index="13" text="در آن دو گروه كه به هم رسيدند، براى شما عبرتى بود: گروهى در راه خدا مى‌جنگيدند و گروهى ديگر كافر بودند. آنان را به چشم خود دو چندان خويش مى‌ديدند. خدا هر كس را كه بخواهد يارى دهد. و صاحبنظران را در اين عبرتى است."/>
		<aya index="14" text="در چشم مردم آرايش يافته است، عشق به اميال نفسانى و دوست داشتن زنان و فرزندان و هميانهاى زر و سيم و اسبان داغ برنهاده و چارپايان و زراعت. همه اينها متاع زندگى اينجهانى هستند، در حالى كه بازگشتنگاه خوب نزد خدا است."/>
		<aya index="15" text="بگو: آيا شما را به چيزهايى بهتر از اينها آگاه كنم؟ براى آنان كه پرهيزگارى پيشه كنند، در نزد پروردگارشان بهشتهايى است كه نهرها در آن روان است. اينان با زنان پاكيزه، در عين خشنودى خدا، جاودانه در آنجا خواهند بود. و خدا از حال بندگان آگاه است:"/>
		<aya index="16" text="كسانى كه مى‌گويند: اى پروردگار ما، ايمان آورديم. گناهان ما را بيامرز و ما را از عذاب آتش حفظ كن،"/>
		<aya index="17" text="شكيبايان و راستگويان و فرمانبرداران و انفاق‌كنندگان و آنان كه در سحرگاهان آمرزش مى‌طلبند."/>
		<aya index="18" text="اللّه حكم كرد -و فرشتگان و دانشمندان نيز- كه هيچ خدايى بر پاى دارنده عدل جز او نيست. خدايى جز او نيست كه پيروزمند و حكيم است."/>
		<aya index="19" text="هر آينه دين در نزد خدا دين اسلام است. و اهل كتاب راه خلاف نرفتند، مگر از آن پس كه به حقّانيّت آن دين آگاه شدند، و نيز از روى حسد. آنان كه به آيات خدا كافر شوند، بدانند كه او به زودى به حسابها خواهد رسيد."/>
		<aya index="20" text="اگر با تو به داورى برخيزند بگوى: من و پيروانم در دين خويش به خدا اخلاص ورزيديم. به اهل كتاب و مشركان بگو: آيا شما هم به خدا اخلاص ورزيده‌ايد؟ اگر اخلاص ورزيده‌اند پس هدايت يافته‌اند و اگر رويگردان شده‌اند، بر تو تبليغ است و بس، و خدا بندگان را مى‌بيند."/>
		<aya index="21" text="كسانى را كه به آيات خدا ايمان نمى‌آورند، و پيامبران را به ناحق مى كشند و مردمى را كه از روى عدل فرمان مى‌دهند مى‌كشند، به عذابى دردآور بشارت ده."/>
		<aya index="22" text="اعمال اينان در دنيا و آخرت تباه شده است و هيچ ياورى ندارند."/>
		<aya index="23" text="آيا آنان را نديدى كه از كتاب بهره‌اى يافته بودند، چون دعوت شدند تا كتاب خدا درباره آنها حكم كند گروهى از ايشان بازگشتند و اعراض كردند؟"/>
		<aya index="24" text="و اين بدان سبب بود كه مى‌گفتند: جز چند روزى آتش دوزخ به ما نرسد. و اين دروغ كه بر خود بسته بودند در دين خود فريبشان داد."/>
		<aya index="25" text="حالشان چگونه خواهد بود در آن روز بى‌ترديد، وقتى كه همه را گرد آوريم، تا پاداش عمل هر كس داده شود، بى‌آنكه بر كسى ستمى رود؟"/>
		<aya index="26" text="بگو: بار خدايا، تويى دارنده مُلك. به هر كه بخواهى مُلك مى‌دهى و از هر كه بخواهى مُلك مى‌ستانى. هر كس را كه بخواهى عزت مى‌دهى و هر كس را كه بخواهى ذلت مى‌دهى. همه نيكيها به دست توست و تو بر هر كارى توانايى."/>
		<aya index="27" text="از شب مى‌كاهى و به روز مى‌افزايى و از روز مى‌كاهى و به شب مى‌افزايى. زنده را از مرده بيرون مى‌آورى و مرده را از زنده. و به هر كه بخواهى بى‌حساب روزى مى‌دهى."/>
		<aya index="28" text="نبايد مؤمنان، كافران را به جاى مؤمنان به دوستى برگزينند. پس هر كه چنين كند او را با خدا رابطه‌اى نيست. مگر اينكه از آنها بيمناك باشيد. و خدا شما را از خودش مى‌ترساند كه بازگشت به سوى اوست."/>
		<aya index="29" text="بگو: هر چه در دل داريد، چه پنهانش كنيد و چه آشكارش سازيد، خدا به آن آگاه است. او هر چه را كه در آسمانها و زمين است مى‌داند و بر هر كارى تواناست."/>
		<aya index="30" text="روزى كه هر كس كارهاى نيك و كارهاى بد خود را در برابر خود حاضر بيند، آرزو كند كه‌اى كاش ميان او و كردار بدش فاصله‌اى بزرگ بود. خداوند شما را از خودش مى‌ترساند. و خدا به بندگانش مهربان است."/>
		<aya index="31" text="بگو: اگر خدا را دوست مى‌داريد از من پيروى كنيد تا او نيز شما را دوست بدارد و گناهانتان را بيامرزد، كه آمرزنده و مهربان است."/>
		<aya index="32" text="بگو: از خدا و رسولش فرمان ببريد. پس اگر رويگردان شدند، بدانند كه خدا كافران را دوست ندارد."/>
		<aya index="33" text="خدا آدم و نوح و خاندان ابراهيم و خاندان عمران را بر جهانيان برترى داد:"/>
		<aya index="34" text="فرزندانى بودند، برخى از نسل برخى ديگر پديد آمده. و خدا شنوا و داناست."/>
		<aya index="35" text="و زن عمران گفت: اى پروردگار من، نذر كردم كه آنچه در شكم دارم از كار اينجهانى آزاد و تنها در خدمت تو باشد. اين نذر را از من بپذير كه تو شنوا و دانايى."/>
		<aya index="36" text="چون فرزند خويش بزاد، گفت: اى پروردگار من، اين كه زاييده‌ام دختر است -و خدا به آنچه زاييده بود داناتر است- و پسر چون دختر نيست. او را مريم نام نهادم. او و فرزندانش را از شيطان رجيم در پناه تو مى آورم."/>
		<aya index="37" text="پس پروردگارش آن دختر را به نيكى از او بپذيرفت. و به وجهى پسنديده پرورشش داد و زكريا را به سرپرستى او گماشت. و هر وقت كه زكريا به محراب نزد او مى‌رفت، پيش او خوردنى مى‌يافت. مى گفت: اى مريم، اينها براى تو از كجا مى‌رسد؟ مريم مى‌گفت: از جانب خدا؛ زيرا او هر كس را كه بخواهد بى‌حساب روزى مى‌دهد."/>
		<aya index="38" text="در آنجا زكريا پروردگارش را ندا داد و گفت: اى پروردگار من، مرا از جانب خود فرزندى پاكيزه عطا كن، همانا كه تو دعا را مى‌شنوى."/>
		<aya index="39" text="پس همچنان كه در محراب به نماز ايستاده بود، فرشتگان ندايش دادند: خدا تو را به يحيى بشارت مى‌دهد. او كلمه خدا را تصديق مى كند و خود مهترى است بيزار از زنان و پيامبرى است از شايستگان."/>
		<aya index="40" text="گفت: اى پروردگار من، چگونه مرا پسرى باشد، در حالى كه به پيرى رسيده‌ام و زنم نازاست؟ گفت: بدان سان كه خدا هر چه بخواهد مى كند."/>
		<aya index="41" text="گفت: اى پروردگار من، براى من نشانه‌اى پديدار كن. گفت: نشان تو اين است كه سه روز با مردم سخن نگويى مگر به اشاره؛ و پروردگارت را فراوان ياد كن و در شبانگاه و بامداد او را بستاى."/>
		<aya index="42" text="و فرشتگان گفتند: اى مريم، خدا تو را برگزيد و پاكيزه ساخت و بر زنان جهان برترى داد؛"/>
		<aya index="43" text="اى مريم، از پروردگارت اطاعت كن و سجده كن و با نمازگزاران نماز بخوان."/>
		<aya index="44" text="اينها از خبرهاى غيب است كه به تو وحى مى‌كنيم. وگرنه آنگاه كه قرعه زدند تا چه كسى از ميانشان عهده‌دار نگهدارى مريم شود، و آنگاه كه كارشان به نزاع كشيد، تو در نزدشان نبودى."/>
		<aya index="45" text="فرشتگان گفتند: اى مريم، خدا تو را به كلمه خود بشارت مى‌دهد؛ نام او مسيح، عيسى پسر مريم است، در دنيا و آخرت آبرومند و از مقرّبان است."/>
		<aya index="46" text="با مردم همچنان كه در بزرگى، در گهواره سخن مى‌گويد، و از شايستگان است."/>
		<aya index="47" text="مريم گفت: اى پروردگار من، چگونه مرا فرزندى باشد، در حالى كه بشرى به من دست نزده است؟ گفت: بدين سان كه خدا هر چه بخواهد مى‌آفريند. چون اراده چيزى كند به او گويد موجود شو، پس موجود مى‌شود."/>
		<aya index="48" text="خدا به او كتاب و حكمت و تورات و انجيل مى‌آموزد."/>
		<aya index="49" text="و به رسالت بر بنى اسرائيلش مى‌فرستد كه: من با معجزه‌اى از پروردگارتان نزد شما آمده‌ام. برايتان از گل چيزى چون پرنده مى سازم و در آن مى‌دمم، به اذن خدا پرنده‌اى شود، و كور مادرزاد را و برص‌گرفته را شفا مى‌دهم. و به فرمان خدا مرده را زنده مى‌كنم. و به شما مى‌گويم كه چه خورده‌ايد و در خانه‌هاى خود چه ذخيره كرده‌ايد. اگر از مؤمنان باشيد، اينها براى شما نشانه‌هاى حقانيت من است."/>
		<aya index="50" text="تورات حاضر را تصديق مى‌كنم و پاره‌اى از چيزهايى را كه بر شما حرام شده حلال مى‌كنم. با نشانى از پروردگارتان نزد شما آمده‌ام. از خداى بترسيد و از من اطاعت كنيد."/>
		<aya index="51" text="اللّه پروردگار من و شماست. بپرستيدش كه راه راست اين است."/>
		<aya index="52" text="چون عيسى دريافت كه به او ايمان نمى‌آورند، گفت: چه كسانى در راه خدا ياران منند؟ حواريان گفتند: ما ياران خداييم. به خدا ايمان آورديم. شهادت ده كه ما تسليم هستيم:"/>
		<aya index="53" text="اى پروردگار ما، به آنچه نازل كرده‌اى ايمان آورديم و از رسول پيروى كرديم، ما را در شمار گواهى‌دهندگان بنويس."/>
		<aya index="54" text="آنان مكر كردند، و خدا هم مكر كرد، و خدا بهترين مكركنندگان است."/>
		<aya index="55" text="آنگاه خدا گفت: اى عيسى، من تو را مى‌ميرانم، و به سوى خود برمى آورم، و از كافران دور مى‌سازم، و تا روز قيامت آنان را كه از تو پيروى كنند فراز كافران قرار خواهم داد. سپس بازگشت همه شما به سوى من است و من در آنچه اختلاف مى‌كرديد ميانتان حكم مى‌كنم."/>
		<aya index="56" text="اما آنان را كه كافر شدند، در دنيا و آخرت به سختى عذاب خواهم كرد و آنها را مددكارانى نيست."/>
		<aya index="57" text="اما آنان كه ايمان آوردند و كارهاى نيك كردند، خدا مزدشان را به تمامى خواهد داد. خدا ستمكاران را دوست ندارد."/>
		<aya index="58" text="اينها كه بر تو مى‌خوانيم از آيات و اندرزهاى حكمت‌آميز است."/>
		<aya index="59" text="مثَل عيسى در نزد خدا، چون مثَل آدم است كه او را از خاك بيافريد و به او گفت: موجود شو. پس موجود شد."/>
		<aya index="60" text="اين سخن حق از جانب پروردگار تو است. از ترديدكنندگان مباش."/>
		<aya index="61" text="از آن پس كه به آگاهى رسيده‌اى، هر كس كه درباره او با تو مجادله كند، بگو: بياييد تا حاضر آوريم، ما فرزندان خود را و شما فرزندان خود را، ما زنان خود را و شما زنان خود را، ما برادران خود را و شما برادران خود را. آنگاه دعا و تضرع كنيم و لعنت خدا را بر دروغگويان بفرستيم."/>
		<aya index="62" text="همانا اين داستانى است راست و درست. جز اللّه هيچ خدايى نيست. او خدايى پيروزمند و حكيم است."/>
		<aya index="63" text="اگر رويگردان شوند، خداوند مفسدان را مى‌شناسد."/>
		<aya index="64" text="بگو: اى اهل كتاب، بياييد از آن كلمه‌اى كه پذيرفته ما و شماست پيروى كنيم: آنكه جز خداى را نپرستيم و هيچ چيز را شريك او نسازيم و بعضى از ما بعضى ديگر را سواى خدا به پرستش نگيرد. اگر آنان رويگردان شدند بگو: شاهد باشيد كه ما مسلمان هستيم."/>
		<aya index="65" text="اى اهل كتاب، چرا درباره ابراهيم مجادله مى‌كنيد، در حالى كه تورات و انجيل بعد از او نازل شده است؟ مگر نمى‌انديشيد؟"/>
		<aya index="66" text="هان اى اهل كتاب، گرفتم كه در آنچه بدان علم داريد مجادله‌تان روا باشد، چرا در آنچه بدان علم نداريد مجادله مى‌كنيد؟ در حالى كه خدا مى‌داند و شما نمى‌دانيد."/>
		<aya index="67" text="ابراهيم نه يهودى بود نه نصرانى، بلكه حنيفى مسلمان بود. و از مشركان نبود."/>
		<aya index="68" text="نزديك‌ترين كسان به ابراهيم همانا پيروان او و اين پيامبر و مؤمنان هستند. و خدا ياور مؤمنان است."/>
		<aya index="69" text="طايفه‌اى از اهل كتاب دوست دارند كه شما را گمراه كنند و حال آنكه نمى‌دانند كه جز خود را گمراه نمى‌كنند."/>
		<aya index="70" text="اى اهل كتاب، با آنكه خود به آيات خدا شهادت مى‌دهيد، چرا انكارشان مى‌كنيد؟"/>
		<aya index="71" text="اى اهل كتاب، با آنكه از حقيقت آگاهيد، چرا حق را به باطل مى آميزيد و حقيقت را كتمان مى‌كنيد؟"/>
		<aya index="72" text="طايفه‌اى از اهل كتاب گفتند: در اول روز به آنچه بر مؤمنان نازل شده است ايمان بياوريد و در آخر روز انكارش كنيد، تا مگر از اعتقاد خويش باز گردند."/>
		<aya index="73" text="و گفتند: جز پيروان دين خود را تصديق مكنيد. بگو: هدايت، هدايت خدايى است. و اگر گويند كه به ديگران همان چيزهايى ارزانى شود كه به شما ارزانى شده است، يا اگر گويند كه فردا در نزد پروردگارتان با شما به حجت مى‌ايستند، بگو: فضيلت به دست خداست، به هر كه خواهد آن را عطا مى‌كند، كه او بخشاينده و داناست."/>
		<aya index="74" text="هر كه را بخواهد خاص رحمت خود مى‌كند و خدا صاحب كرمى است بس بزرگ."/>
		<aya index="75" text="از ميان اهل كتاب كسى است كه اگر او را امين شمرى و قنطارى به او بسپارى آن را به تو باز مى‌گرداند، و از ايشان كسى است كه اگر امينش شمرى و دينارى به او بسپارى جز به تقاضا و مطالبت آن را بازنگرداند. زيرا مى‌گويد: راه اعتراض مردم مكه بر ما بسته است و كس ما را ملامت نكند. اينان خود مى‌دانند كه به خدا دروغ مى‌بندند."/>
		<aya index="76" text="آرى هر كس كه به عهد خويش وفا كند و پرهيزگار باشد، خدا پرهيزگاران را دوست مى‌دارد."/>
		<aya index="77" text="كسانى كه عهد خدا و سوگندهاى خود را به بهايى اندك مى فروشند در آخرت نصيبى ندارند و خدا در روز قيامت نه با آنان سخن مى‌گويد و نه به آنان مى‌نگرد و نه آنان را پاكيزه مى‌سازد. و برايشان عذابى دردآور است."/>
		<aya index="78" text="و از ميان ايشان گروهى هستند كه به شيوه كتاب خدا سخن مى گويند، تا پنداريد كه آنچه مى‌گويند از كتاب خداست، در حالى كه از كتاب خدا نيست. و مى‌گويند كه از جانب خدا آمده و حال آنكه از جانب خدا نيامده است. و خود مى‌دانند كه بر خدا دروغ مى‌بندند."/>
		<aya index="79" text="نسزد هيچ بشرى را كه خدا به او كتاب و حكمت و نبوت داده باشد، آنگاه به مردم بگويد كه بندگان من باشيد نه بندگان خدا. و حال آنكه پيامبران مى‌گويند: همچنان كه از كتاب خدا مى‌آموزيد و در آن مى خوانيد، پرستندگان خدا باشيد."/>
		<aya index="80" text="و نيز به شما نمى‌فرمايد كه فرشتگان و پيامبران را خدايان پنداريد. آيا پس از آنكه اسلام آورده‌ايد شما را به كفر فرمان مى‌دهد؟"/>
		<aya index="81" text="و خدا از پيامبران پيمان گرفت كه شما را كتاب و حكمت داده‌ام؛ به پيامبرى كه آيين شما را تصديق مى‌كند و به رسالت نزد شما مى‌آيد بگرويد و يارى‌اش كنيد. گفت: آيا اقرار كرديد و عهد مرا پذيرفتيد؟ گفتند: اقرار كرديم. گفت: پس شهادت دهيد و من نيز با شما از شاهدانم."/>
		<aya index="82" text="و هر كه از آن پس سرپيچى كند از فاسقان است."/>
		<aya index="83" text="آيا دينى جز دين خدا مى‌جويند، حال آنكه آنچه در آسمانها و زمين است خواه و ناخواه تسليم فرمان او هستند و به نزد او بازگردانده مى شويد."/>
		<aya index="84" text="بگو: به خدا و آنچه بر ما و بر ابراهيم و اسماعيل و اسحاق و يعقوب و فرزندان او و نيز آنچه بر موسى و عيسى و پيامبران ديگر از جانب پروردگارشان نازل شده است، ايمان آورديم. ميان هيچ يك از ايشان فرقى نمى‌نهيم و همه تسليم اراده او هستيم."/>
		<aya index="85" text="و هر كس كه دينى جز اسلام اختيار كند از او پذيرفته نخواهد شد و در آخرت از زيانديدگان خواهد بود."/>
		<aya index="86" text="چگونه خدا هدايت كند قومى را كه نخست ايمان آوردند و به حقانيت رسول شهادت دادند و دلايل و آيات روشن را مشاهده كردند، سپس كافر شدند؟ خدا ستمكاران را هدايت نمى‌كند."/>
		<aya index="87" text="جزايشان اين است كه لعنت خدا و فرشتگان و همه مردم بر آنان است."/>
		<aya index="88" text="جاويد در لعنت بمانند و از عذابشان كاسته نشود و مهلتشان ندهند."/>
		<aya index="89" text="مگر آنان كه از آن پس توبه كنند و به صلاح آيند، زيرا خدا آمرزنده و مهربان است."/>
		<aya index="90" text="توبه كسانى كه پس از ايمان آوردن كافر شدند و بر كفر خود افزودند، پذيرفته نخواهد شد. اينان گمراهانند."/>
		<aya index="91" text="آنان كه كافر شدند و كافر مردند، اگر بخواهند به اندازه همه زمين طلا دهند و خويشتن را از عذاب باز خرند، از آنها پذيرفته نخواهد شد. برايشان عذابى دردناك است و ايشان را هيچ ياورى نيست."/>
		<aya index="92" text="نيكى را در نخواهيد يافت تا آنگاه كه از آنچه دوست مى‌داريد انفاق كنيد. و هر چه انفاق مى‌كنيد خدا بدان آگاه است."/>
		<aya index="93" text="همه طعامها بر بنى اسرائيل حلال بود، مگر آنها كه پيش از نزول تورات، اسرائيل بر خود حرام كرده بود. بگو: اگر راست مى‌گوييد تورات را بياوريد و بخوانيد."/>
		<aya index="94" text="از آن پس هر كه بر خدا دروغ بندد از ستمكاران است."/>
		<aya index="95" text="بگو: خدا راست مى‌گويد. آيين حنيف ابراهيم را پيروى كنيد و او از مشركان نبود."/>
		<aya index="96" text="نخستين خانه‌اى كه براى مردم بنا شده همان است كه در مكه است. خانه‌اى كه جهانيان را سبب بركت و هدايت است."/>
		<aya index="97" text="در آنجاست آيات روشن و مقام ابراهيم. و هر كه بدان داخل شود ايمن است. براى خدا، حج آن خانه بر كسانى كه قدرت رفتن به آن را داشته باشند واجب است. و هر كه راه كفر پيش گيرد، بداند كه خدا از جهانيان بى‌نياز است."/>
		<aya index="98" text="بگو: اى اهل كتاب، چرا آيات خدا را انكار مى‌كنيد؟ خدا ناظر بر اعمال شماست."/>
		<aya index="99" text="بگو: اى اهل كتاب، به چه سبب آنها را كه ايمان آورده‌اند از راه خدا بازمى‌داريد و مى‌خواهيد كه به راه كج روند؟ و شما خود به زشتى كار خويش آگاهيد و خدا نيز از آنچه مى‌كنيد غافل نيست."/>
		<aya index="100" text="اى كسانى كه ايمان آورده‌ايد، اگر از گروهى از اهل كتاب اطاعت كنيد شما را از ايمانتان به كفر باز مى‌گردانند."/>
		<aya index="101" text="چگونه كافر مى‌شويد در حالى كه آيات خدا بر شما خوانده مى شود و رسول او در ميان شماست؟ و هر كه به خدا تمسك جويد به راه راست هدايت شده است."/>
		<aya index="102" text="اى كسانى كه ايمان آورده‌ايد، آنچنان كه شايسته ترس از خداست از او بترسيد و جز در مسلمانى نميريد."/>
		<aya index="103" text="و همگان دست در ريسمان خدا زنيد و پراكنده مشويد و از نعمتى كه خدا بر شما ارزانى داشته است ياد كنيد: آن هنگام كه دشمن يكديگر بوديد و او دلهايتان را به هم مهربان ساخت و به لطف او برادر شديد. و بر لبه پرتگاهى از آتش بوديد، خدا شما را از آن برهانيد. خدا آيات خود را براى شما اينچنين بيان مى‌كند، شايد هدايت يابيد."/>
		<aya index="104" text="بايد كه از ميان شما گروهى باشند كه به خير دعوت كنند و امر به معروف و نهى از منكر كنند. اينان رستگارانند."/>
		<aya index="105" text="همانند آن كسان مباشيد كه پس از آنكه آيات روشن خدا بر آنها آشكار شد، پراكنده گشتند و با يكديگر اختلاف ورزيدند، البته براى اينان عذابى بزرگ خواهد بود."/>
		<aya index="106" text="آن روز كه گروهى سپيدروى و گروهى سيه‌روى شوند به آنان كه سيه‌روى شده‌اند مى‌گويند: آيا شما پس از ايمان آوردنتان كافر شديد؟ به سبب كافر شدنتان بچشيد عذاب خدا را."/>
		<aya index="107" text="اما آنان كه سپيدروى شده‌اند، همواره غرق در رحمت پروردگار باشند."/>
		<aya index="108" text="اينها آيات خداست كه به حق بر تو فرو مى‌خوانيم. و خدا به مردم جهان ستم روا نمى‌دارد."/>
		<aya index="109" text="از آن خداست هر چه در آسمانها و زمين است و كارها بدو بازگردانيده شود."/>
		<aya index="110" text="شما بهترين امتى هستيد از ميان مردم پديد آمده، كه امر به معروف و نهى از منكر مى‌كنيد و به خدا ايمان داريد. اگر اهل كتاب نيز ايمان بياورند برايشان بهتر است. بعضى از ايشان مؤمنند ولى بيشترين تبهكارانند."/>
		<aya index="111" text="به شما جز اندك آزار، ديگر آسيبى نرسانند. اگر با شما كارزار كنند پشت كنند و به هزيمت روند و پيروز نگردند."/>
		<aya index="112" text="هر جا كه باشند مهر خوارى بر آنها زده شده است، مگر آنكه در امان خدا و در امان مردم باشند. و با خشم خدا قرين شده‌اند و مهر بدبختى بر آنها نهاده‌اند، زيرا به آيات خدا كافر شدند و پيامبران را به ناحق كشتند. و اين بدان سبب بود كه عصيان ورزيدند و تجاوز كردند."/>
		<aya index="113" text="اهل كتاب همه يكسان نيستند. گروهى به طاعت خدا ايستاده‌اند و آيات خدا را در دل شب تلاوت مى‌كنند و سجده به جاى مى‌آورند."/>
		<aya index="114" text="و به خدا و روز رستاخيز ايمان دارند و امر به معروف و نهى از منكر مى‌كنند و در كارهاى نيك شتاب مى‌ورزند و از جمله صالحانند."/>
		<aya index="115" text="و هر كار نيك كه كنند ناديده انگاشته نشود، زيرا خدا به پرهيزگاران آگاه است."/>
		<aya index="116" text="كافران را اموال و اولادشان هيچ از عذاب خدا نرهاند و آنان اهل آتشند جاودانه در جهنم باشند."/>
		<aya index="117" text="آنچه اينان در اين جهان انفاق مى‌كنند، همانند آن است كه تندبادى سرد بر كشتزار قومى بر خويش ستم‌كرده بوزد، و آن كشته را نابود سازد. خدا بر آنها ستم روانداشت. آنان خود بر خود ستم كردند."/>
		<aya index="118" text="اى كسانى كه ايمان آورده‌ايد، دوست همرازى جز از همكيشان خود مگيريد، كه ديگران از هيچ فسادى در حق شما كوتاهى نمى‌كنند و خواستار رنج و مشقت شمايند. و كينه‌توزى از گفتارشان آشكار است و آن كينه كه در دل دارند بيشتر است از آنچه به زبان مى‌آورند. آيات را برايتان آشكار ساختيم، اگر به عقل دريابيد."/>
		<aya index="119" text="آگاه باشيد كه شما آنان را دوست مى‌داريد و حال آنكه آنها شما را دوست ندارند. شما به همه اين كتاب ايمان آورده‌ايد. چون شما را ببينند گويند: ما هم ايمان آورده‌ايم. و چون خلوت كنند، از غايت كينه‌اى كه به شما دارند سرانگشت خويش به دندان گزند. بگو: در كينه خويش بميريد؛ هرآينه خدا به آنچه در دلهاست آگاه است."/>
		<aya index="120" text="اگر خيرى به شما رسد اندوهگين شوند و اگر به مصيبتى گرفتار آييد شادمان گردند. اگر شكيبايى ورزيد و پرهيزگارى كنيد از مكرشان به شما زيانى نرسد، كه خدا بر هر كارى كه مى‌كنند احاطه دارد."/>
		<aya index="121" text="و بامدادان از ميان كسان خويش بيرون آمدى، تا مؤمنان را در آن جايها كه مى‌بايست بجنگند بگمارى، و خدا شنوا و داناست."/>
		<aya index="122" text="دو گروه از شما آهنگ آن كردند كه در جنگ سستى ورزند و خدا ياورشان بود، پس مؤمنان بايد كه بر خداى توكل كنند."/>
		<aya index="123" text="هر آينه خدا شما را در بدر يارى كرد و حال آنكه ناتوان بوديد. پس، از خداى بترسيد، باشد كه سپاسگزار شويد."/>
		<aya index="124" text="آنگاه كه به مؤمنان مى‌گفتى كه اگر خدا سه هزار فرشته به ياريتان فروفرستد، آيا شما را كافى نخواهد بود؟"/>
		<aya index="125" text="بلى، اگر پايدارى كنيد و پرهيزگار باشيد چون دشمنان تاخت آورند، خدا با پنج هزار از فرشتگان صاحب علامت شما را يارى كند."/>
		<aya index="126" text="و خداوند اين كار را جز براى شادمانى و دلگرمى شما نكرد. و نيست ياريى مگر از سوى خداى پيروزمند و دانا،"/>
		<aya index="127" text="تا گروهى از كافران را هلاك كند، يا خوار گرداند. آنگاه نوميد بازگردند."/>
		<aya index="128" text="يا ايشان را به توبه وادارد يا آن ستمكاران را عذاب كند و تو را در اين كارها دستى نيست."/>
		<aya index="129" text="از آن خداست هر چه در آسمانها و زمين است. هر كه را بخواهد مى‌آمرزد و هر كه را بخواهد عذاب مى‌كند، و خدا آمرزنده و مهربان است."/>
		<aya index="130" text="اى كسانى كه ايمان آورده‌ايد، ربا مخوريد به افزودنهاى پى در پى. و از خداى بترسيد تا رستگار شويد."/>
		<aya index="131" text="و بترسيد از آتشى كه براى كافران مهيا شده است."/>
		<aya index="132" text="و از خدا و رسول اطاعت كنيد تا مگر مشمول رحمت شويد."/>
		<aya index="133" text="بر يكديگر پيشى گيريد براى آمرزش پروردگار خويش و رسيدن به آن بهشت كه پهنايش به قدر همه آسمانها و زمين است و براى پرهيزگاران مهيا شده است."/>
		<aya index="134" text="آن كسان كه در توانگرى و تنگدستى انفاق مى‌كنند و خشم خويش فرومى‌خورند و از خطاى مردم درمى‌گذرند. خدا نيكوكاران را دوست دارد."/>
		<aya index="135" text="و آن كسان كه چون مرتكب كارى زشت شوند يا به خود ستمى كنند، خدا را ياد مى‌كنند و براى گناهان خويش آمرزش مى‌خواهند و كيست جز خدا كه گناهان را بيامرزد؟ و چون به زشتى گناه آگاهند در آنچه مى‌كردند پاى نفشرند."/>
		<aya index="136" text="پاداش اينان آمرزش پروردگارشان است و نيز بهشتهايى كه در آن نهرها جارى است. در آنجا جاويدانند و چه نيكو است پاداش نيكوكاران."/>
		<aya index="137" text="پيش از شما سنتهايى بوده است، پس بر روى زمين بگرديد و بنگريد كه پايان كار آنها كه پيامبران را به دروغگويى نسبت مى‌دادند چه بوده است."/>
		<aya index="138" text="اين براى مردم دليلى روشن و براى پرهيزگاران راهنما و اندرزى است."/>
		<aya index="139" text="سستى مكنيد و اندوهگين مباشيد، زيرا اگر ايمان آورده باشيد شما برترى خواهيد جست."/>
		<aya index="140" text="اگر بر شما زخمى رسيد، به آن قوم نيز همچنان زخمى رسيده است. و اين روزگار است كه هر دم آن را به مراد كسى مى‌گردانيم، تا خدا كسانى را كه ايمان آورده‌اند بشناسد و از شما گواهان گيرد. و خدا ستمكاران را دوست ندارد،"/>
		<aya index="141" text="و تا مؤمنان را پاكيزه گرداند و كافران را نابود سازد."/>
		<aya index="142" text="آيا مى‌پنداريد كه به بهشت خواهيد رفت و حال آن كه هنوز خدا معلوم نداشته است كه از ميان شما چه كسانى جهاد مى‌كنند و چه كسانى پايدارى مى‌ورزند؟"/>
		<aya index="143" text="پيش از آنكه مرگتان فرا رسد تمناى مرگ مى‌كرديد، اينك مرگ را ديديد و در آن مى‌نگريد."/>
		<aya index="144" text="جز اين نيست كه محمد پيامبرى است كه پيش از او پيامبرانى ديگر بوده‌اند. آيا اگر بميرد يا كشته شود، شما به آيين پيشين خود باز مى‌گرديد؟ هر كس كه بازگردد هيچ زيانى به خدا نخواهد رسانيد. خدا سپاسگزاران را پاداش خواهد داد."/>
		<aya index="145" text="هيچ كس جز به فرمان خدا نمى‌ميرد. مدت مكتوب است. هر كس خواهان ثواب اينجهانى باشد به او مى‌دهيم و هر كس خواهان ثواب آنجهانى باشد به او مى‌دهيم و شاكران را پاداش خواهيم داد."/>
		<aya index="146" text="چه بسا پيامبرانى كه خدا دوستان بسيار همراه آنان به جنگ رفتند. و در راه خدا، هر چه به آنها رسيد، سستى نكردند و ناتوان نشدند و سر فرود نياوردند و خدا شكيبايان را دوست دارد."/>
		<aya index="147" text="سخنشان جز اين نبود كه مى‌گفتند: اى پروردگار ما، گناهان ما را و زياده‌رويهاى ما را در كارها بيامرز و ما را ثابت‌قدم گردان و در برابر كافران يارى كن."/>
		<aya index="148" text="خدا پاداش اينجهانى و پاداش نيك آنجهانى را به ايشان ارزانى داشت و خدا نيكوكاران را دوست دارد."/>
		<aya index="149" text="اى كسانى كه ايمان آورده‌ايد، اگر از كافران پيروى كنيد، شما را به آيين پيشين برمى‌گردانند، پس زيانديده بازمى‌گرديد."/>
		<aya index="150" text="نه، يارى‌كننده شما خداوند است كه بهترين يارى‌كنندگان است."/>
		<aya index="151" text="در دل كافران هراسى خواهيم افكند. زيرا چيزى را كه از آسمان براى آن حجتى نفرستاده است، شريك خدا گرفتند. جاى آنان جهنم است كه براى ستمكاران مكان بدى است."/>
		<aya index="152" text="خدا به وعده‌اى كه با شما نهاده بود وفا كرد، آنگاه كه به اذن او دشمن را مى‌كشتيد. و چون غنيمتى را كه هواى آن را در سر داشتيد به شما نشان داد، سستى كرديد و در آن امر به منازعه پرداختيد و عصيان ورزيديد. بعضى خواستار دنيا شديد و بعضى خواستار آخرت. سپس تا شما را به بلايى مبتلا كند به هزيمت واداشت. اينك شما را ببخشود كه او را به مؤمنان بخشايشى است."/>
		<aya index="153" text="آنگاه كه مى‌گريختيد و به كس نمى‌پرداختيد و پيامبر شما را از پشت سر فرامى‌خواند. پس به پاداش، غمى بر غم شما افزود. اكنون اندوه آنچه را كه از دست داده‌ايد، يا رنجى را كه به شما رسيده است، مخوريد. خدا به هر كارى كه مى‌كنيد آگاه است."/>
		<aya index="154" text="آنگاه، پس از آن اندوه، خدا به شما ايمنى ارزانى داشت، چنان كه گروهى را خواب آرام فرو گرفت. اما گروهى ديگر كه چون مردم عصر جاهلى به خدا گمانى باطل داشتند، هنوز دستخوش اندوه خويش بودند و مى‌گفتند: آيا هرگز كار به دست ما خواهد افتاد؟ بگو: همه كارها به دست خداست. آنان در دل خود چيزى را پنهان مى‌دارند كه نمى‌خواهند براى تو آشكارش سازند. مى‌گويند: اگر ما را اختيارى بود اينجا كشته نمى‌شديم. بگو: اگر در خانه‌هاى خود هم مى بوديد، كسانى كه كشته‌شدن بر آنها مقرر شده است از خانه به قتلگاهشان بيرون مى‌رفتند. خدا آنچه را كه در سينه داريد مى‌آزمايد و دلهايتان را پاك مى‌گرداند و خدا به آنچه در دلهاست آگاه است."/>
		<aya index="155" text="از ميان شما آنان كه در روز مقابله آن دو گروه بگريختند، به سبب پاره‌اى از اعمالشان شيطان آنها را به خطا افكنده بود. اينك خداوند عفوشان كرد كه او آمرزنده و بردبار است."/>
		<aya index="156" text="اى كسانى كه ايمان آورده‌ايد، همانند آن كافران مباشيد كه درباره برادران خود كه به سفر يا به جنگ رفته بودند، مى‌گفتند: اگر نزد ما مانده بودند نمى‌مردند يا كشته نمى‌شدند. خدا اين پندار را چون حسرتى در دل آنها نهاد. و خداست كه زنده مى‌كند و مى‌ميراند و اوست كه اعمال شما را مى‌بيند."/>
		<aya index="157" text="اگر در راه خدا كشته شويد يا بميريد، آمرزش و رحمت خدا از آنچه در اين جهان گرد مى‌آوريد بهتر است."/>
		<aya index="158" text="و اگر بميريد يا كشته شويد هر آينه در پيشگاه خداوند محشور مى‌شويد."/>
		<aya index="159" text="به سبب رحمت خداست كه تو با آنها اينچنين خوشخوى و مهربان هستى. اگر تندخو و سخت‌دل مى‌بودى از گرد تو پراكنده مى‌شدند. پس بر آنها ببخشاى و برايشان آمرزش بخواه و در كارها با ايشان مشورت كن و چون قصد كارى كنى بر خداى توكل كن، كه خدا توكل‌كنندگان را دوست دارد."/>
		<aya index="160" text="اگر خدا شما را يارى كند، هيچ كس بر شما غلبه نخواهد كرد. و اگر شما را خوار دارد، چه كسى از آن پس ياريتان خواهد كرد؟ پس مؤمنان بايد كه بر خداى توكل كنند."/>
		<aya index="161" text="هيچ پيامبرى خيانت نكند و هر كه به چيزى خيانت كند، آن را در روز قيامت با خود آورد. سپس جزاى عمل هر كس به تمامى داده خواهد شد و بر كسى ستمى نرود."/>
		<aya index="162" text="آيا آن كس كه به راه خشنودى خدا مى‌رود، همانند كسى است كه موجب خشم او مى‌شود و مكان او جهنم، آن سرانجام بد است؟"/>
		<aya index="163" text="اين دو گروه را نزد خدا درجاتى است گوناگون و او به كارهايشان آگاه است."/>
		<aya index="164" text="خدا بر مؤمنان انعام فرمود، آنگاه كه از خودشان به ميان خودشان پيامبرى مبعوث كرد تا آياتش را بر آنها بخواند و پاكشان سازد و كتاب و حكمتشان بياموزد، هر چند از آن پيش در گمراهى آشكارى بودند."/>
		<aya index="165" text="و آيا هنگامى كه آسيبى به شما رسيد كه شما خود دوچند آن رسانده بوديد، گفتيد: اين آسيب از كجا رسيد؟ بگو: از جانب خودتان. هر آينه خدا بر هر چيزى تواناست."/>
		<aya index="166" text="آنچه در روز برخورد آن دو گروه به شما رسيد، به اذن خدا بود، تا مؤمنان را معلوم دارد،"/>
		<aya index="167" text="و آنان را نيز كه نفاق ورزيدند، معلوم دارد. به آنها گفته مى‌شد: بياييد در راه خدا كارزار كنيد يا به دفاع پردازيد. مى‌گفتند: اگر يقين داشتيم كه جنگى درمى‌گيرد، با شما مى‌آمديم. آنان به كفر نزديكترند تا به ايمان. به زبان چيزهايى مى‌گويند كه به دل اعتقاد ندارند و خدا به آنچه در دل نهفته مى‌دارند آگاهتر است."/>
		<aya index="168" text="به آنان كه از جنگ باز ايستادند و درباره برادران خود گفتند كه اگر سخن ما را شنيده بودند كشته نمى‌شدند، بگو: اگر راست مى‌گوييد مرگ را از خود برانيد."/>
		<aya index="169" text="كسانى را كه در راه خدا كشته شده‌اند مرده مپندار، بلكه زنده‌اند و نزد پروردگارشان روزى داده مى‌شوند."/>
		<aya index="170" text="از فضيلتى كه خدا نصيبشان كرده است شادمانند. و براى آنها كه در پى‌شان هستند و هنوز به آنها نپيوسته‌اند خوشدلند كه بيمى بر آنها نيست و اندوهگين نمى‌شوند."/>
		<aya index="171" text="آنان را مژده نعمت و فضل خدا مى‌دهند و خدا پاداش مؤمنان را تباه نمى‌كند."/>
		<aya index="172" text="از ميان آن كسان كه پس از زخم‌خوردن باز هم فرمان خدا و رسولش را اجابت كردند، آنان كه نيكوكار باشند و از خداى بترسند مزدى بزرگ دارند."/>
		<aya index="173" text="كسانى كه مردم گفتندشان كه مردم براى جنگ با شما گرد آمده‌اند، از آنها بترسيد، و اين سخن بر ايمانشان بيفزود و گفتند: خدا ما را بسنده است و چه نيكو ياورى است."/>
		<aya index="174" text="پس از جنگ بازگشتند، در حالى كه نعمت و فضل خدا را به همراه داشتند و هيچ آسيبى به آنها نرسيده بود. اينان به راه خشنودى خدا رفتند و خدا را بخشايشى عظيم است."/>
		<aya index="175" text="آن شيطان است كه در دل دوستان خود بيم مى‌افكند. اگر ايمان آورده‌ايد از آنها مترسيد، از من بترسيد."/>
		<aya index="176" text="آنان كه به كفر مى‌شتابند تو را غمگين نسازند. اينان هيچ زيانى به خدا نمى‌رسانند. خدا مى‌خواهد آنها را در آخرت بى‌بهره گرداند، و برايشان عذابى است بزرگ."/>
		<aya index="177" text="هر آينه آنان كه ايمان دادند و كفر خريدند، هيچ زيانى به خدا نمى‌رسانند و برايشان عذابى دردناك است."/>
		<aya index="178" text="كافران مپندارند كه در مهلتى كه به آنها مى‌دهيم خير آنهاست. به آنها مهلت مى‌دهيم تا بيشتر به گناهانشان بيفزايند، و براى آنهاست عذابى خواركننده."/>
		<aya index="179" text="خدا بر آن نيست كه شما مؤمنان را بدين حال كه اكنون هستيد رها كند. مى‌آزمايد تا ناپاك را از پاك جدا سازد. و خدا بر آن نيست كه شما را از غيب بياگاهاند، ولى برخى از پيامبرانش را كه خود بخواهد برمى‌گزيند. پس به خدا و پيامبرانش ايمان بياوريد. و اگر ايمان بياوريد و پرهيزگارى كنيد، اجرى عظيم يابيد."/>
		<aya index="180" text="آنان كه در نعمتى كه خدا به آنها عطا كرده است بخل مى‌ورزند، مپندارند كه در بخل ورزيدن برايشان خير است. نه، شر است. در روز قيامت آنچه را كه در بخشيدنش بخل مى‌ورزيدند چون طوقى به گردنشان خواهند آويخت. و از آن خداست ميراث آسمانها و زمين و او به هر كارى كه مى‌كنيد آگاه است."/>
		<aya index="181" text="هر آينه خدا شنيد سخن آن كسان را كه مى‌گفتند: خدا بينواست و ما توانگريم. گفتارشان را و نيز اينكه پيامبران را به ناحق مى‌كشتند، خواهيم نوشت، و گوييم: بچشيد عذاب آتش سوزان را."/>
		<aya index="182" text="اين پاداش اعمالى است كه پيشاپيش به جاى آورده‌ايد وگرنه خداوند به بندگانش ستم روا نمى‌دارد."/>
		<aya index="183" text="كسانى گفتند: ما را با خدا عهدى است كه به هيچ پيامبرى ايمان نياوريم، مگر براى ما قربانيى بياورد كه آتش آن را بخورد. بگو: پيش از من پيامبرانى با معجزه‌ها و آنچه اكنون مى‌خواهيد آمده‌اند، اگر راست مى‌گوييد، چرا آنها را كشتيد؟"/>
		<aya index="184" text="اگر تو را تكذيب كردند، پيامبرانى هم كه پيش از تو با معجزه‌ها و نوشته‌ها و كتاب روشنگر آمده بودند تكذيب شده‌اند."/>
		<aya index="185" text="همه كس مرگ را مى‌چشد، و به تحقيق در روز قيامت مزد اعمال شما را به كمال خواهند داد. و هر كس را از آتش دور سازند و به بهشت درآورند به پيروزى رسيده است. و اين زندگى دنيا جز متاعى فريبنده نيست."/>
		<aya index="186" text="شما را به مال و جان آزمايش خواهند كرد. و از زبان اهل كتاب و مشركان آزار فراوان خواهيد شنيد. اگر شكيبايى كنيد و پرهيزگار باشيد نشان قدرت اراده شماست."/>
		<aya index="187" text="خدا از اهل كتاب پيمان گرفت كه كتاب خدا را براى مردم آشكار سازند و پنهانش مكنند؛ ولى آنها پس پشتش افكندند و در مقابل، بهاى اندكى گرفتند. چه بد معامله‌اى كردند."/>
		<aya index="188" text="آنان را كه از كارهايى كه كرده‌اند شادمان شده‌اند، و دوست دارند به سبب كارهاى ناكرده خويش هم مورد ستايش قرار گيرند، مپندار كه در پناهگاهى دور از عذاب خدا باشند. برايشان عذابى دردآور مهياست."/>
		<aya index="189" text="از آن خداست فرمانروايى آسمانها و زمين و خدا بر هر چيزى تواناست."/>
		<aya index="190" text="هر آينه در آفرينش آسمانها و زمين و آمد و شد شب و روز، خردمندان را عبرتهاست:"/>
		<aya index="191" text="آنان كه خدا را ايستاده و نشسته و به پهلو خفته، ياد مى‌كنند و در آفرينش آسمانها و زمين مى‌انديشند: اى پروردگار ما، اين جهان را به بيهوده نيافريده‌اى، تو منزهى، ما را از عذاب آتش بازدار."/>
		<aya index="192" text="اى پروردگار ما، هر كس را كه به آتش افكنى رسوايش كرده‌اى و ظالمان را هيچ ياورى نيست."/>
		<aya index="193" text="اى پروردگار ما، شنيديم كه مناديى به ايمان فرا مى‌خواند كه به پروردگارتان ايمان بياوريد. و ما ايمان آورديم. پس، اى پروردگار ما، گناهان ما را بيامرز و بديهاى ما را از ما بزداى و ما را با نيكان بميران."/>
		<aya index="194" text="اى پروردگار ما، عطا كن به ما آنچه را كه به زبان پيامبرانت به ما وعده داده‌اى و ما را در روز قيامت رسوا مكن كه تو وعده خويش خلاف نمى‌كنى."/>
		<aya index="195" text="پروردگارشان دعايشان را اجابت فرمود كه: من كار هيچ كارگزارى را از شما، چه زن و چه مرد -همه از يكديگريد- ناچيز نمى‌سازم. پس گناهان كسانى را كه مهاجرت كرده‌اند و از خانه‌هايشان رانده شده‌اند و در راه من آزار ديده‌اند و جنگيده‌اند و كشته شده‌اند، مى‌زدايم و آنان را در بهشتهايى كه در آن نهرها جارى است داخل مى‌كنم. اين پاداشى است از جانب خدا و پاداش نيكو نزد خداست."/>
		<aya index="196" text="جولان كافران در شهرها تو را نفريبد."/>
		<aya index="197" text="اين برخوردارى اندكى است. پس از آن جايگاهشان جهنم است و جهنم بد آرامگاهى است."/>
		<aya index="198" text="اما براى آنان كه از پروردگارشان مى‌ترسند، بهشتهايى است كه در آن نهرها جارى است. همواره در آنجا مهمان خدا هستند. و آنچه نزد خداست براى نيكان بهتر است."/>
		<aya index="199" text="بعضى از اهل كتاب به خدا و كتابى كه بر شما نازل شده و كتابى كه بر خودشان نازل شده است ايمان دارند. مطيع فرمان خدايند. آيات خدا را به بهاى اندك نمى‌فروشند. مزد ايشان نزد پروردگارشان است. هر آينه خدا حسابها را زود خواهد رسيد."/>
		<aya index="200" text="اى كسانى كه ايمان آورده‌ايد، شكيبا باشيد و ديگران را به شكيبايى فراخوانيد و در جنگها پايدارى كنيد و از خدا بترسيد، باشد كه رستگار شويد."/>
	</sura>
	<sura index="4" name="النساء">
		<aya index="1" text="اى مردم، بترسيد از پروردگارتان، آن كه شما را از يك تن بيافريد و از آن يك تن همسر او را و از آن دو، مردان و زنان بسيار پديد آورد. و بترسيد از آن خدايى كه با سوگند به نام او از يكديگر چيزى مى‌خواهيد و زنهار از خويشاوندان مبريد. هر آينه خدا مراقب شماست."/>
		<aya index="2" text="مال يتيمان را به يتيمان دهيد و حرام را با حلال مبادله مكنيد. و اموال آنها را همراه با اموال خويش مخوريد، كه اين گناهى بزرگ است."/>
		<aya index="3" text="اگر شما را بيم آن است كه در كار يتيمان عدالت نورزيد، از زنان هر چه شما را پسند افتد، دو دو، و سه سه و چهار چهار به نكاح درآوريد. و اگر بيم آن داريد كه به عدالت رفتار نكنيد تنها يك زن بگيريد يا هر چه مالك آن شويد. اين راهى بهتر است تا مرتكب ستم نگرديد."/>
		<aya index="4" text="مهر زنان را به طيب خاطر به آنها بدهيد. و اگر پاره‌اى از آن را به رضايت به شما بخشيدند بگيريد كه خوش و گوارايتان خواهد بود."/>
		<aya index="5" text="اموالتان را كه خدا قوام زندگى شما ساخته است به دست سفيهان مدهيد، ولى از آن هزينه و لباسشان دهيد و با آنان سخن به نيكى گوييد."/>
		<aya index="6" text="يتيمان را بيازماييد تا آنگاه كه به سن زناشويى رسند، پس اگر در آنان رشدى يافتيد اموالشان را به خودشان واگذاريد. و از بيم آنكه مباد به سن رشد رسند اموالشان را به ناحق و شتاب مخوريد. هر كه توانگر است عفت ورزد و هر كه بينواست به آن اندازه كه عرف تصديق كند بخورد. و چون اموالشان را تسليمشان كرديد كسانى را بر آنان به شهادت گيريد و خدا براى حساب كشيدن كافى است."/>
		<aya index="7" text="از هر چه پدر و مادر و خويشاوندان به ارث مى‌گذارند، مردان را نصيبى است. و از آنچه پدر و مادر و خويشاوندان به ارث مى‌گذارند چه اندك و چه بسيار زنان را نيز نصيبى است، نصيبى معيّن."/>
		<aya index="8" text="و چون به هنگام تقسيم، خويشاوندان و يتيمان و مسكينان حاضر آمدند به آنان نيز چيزى ارزانى داريد و با آنان به نيكويى سخن گوييد."/>
		<aya index="9" text="بايد از خداى بترسند كسانى كه اگر پس از خويش فرزندانى ناتوان بر جاى مى‌گذارند، از سرنوشت آنان بيمناكند. بايد كه از خداى بترسند و سخن عادلانه و به صواب گويند."/>
		<aya index="10" text="آنان كه اموال يتيمان را به ستم مى‌خورند شكم خويش پر از آتش مى‌كنند و به آتشى فروزان خواهند افتاد."/>
		<aya index="11" text="خدا درباره فرزندانتان به شما سفارش مى‌كند كه سهم پسر برابر سهم دو دختر است. و اگر دختر باشند و بيش از دو تن، دو سوم ميراث از آنهاست. و اگر يك دختر بود نصف برد و اگر مرده را فرزندى باشد هر يك از پدر و مادر يك ششم ميراث را برد. و اگر فرزندى نداشته باشد و ميراث‌بران تنها پدر و مادر باشند، مادر يك سوم دارايى را برد. اما اگر برادران داشته باشد سهم مادر، پس از انجام وصيتى كه كرده و پرداخت وام او يك ششم باشد. و شما نمى‌دانيد كه از پدران و پسرانتان كدام يك شما را سودمندتر است. اينها حكم خداست، كه خدا دانا و حكيم است."/>
		<aya index="12" text="اگر زنانتان فرزندى نداشتند، پس از انجام دادن وصيتى كه كرده‌اند و پس از پرداخت دين آنها، نصف ميراثشان از آن شماست. و اگر فرزندى داشتند يك چهارم آن. و اگر شما را فرزندى نبود پس از انجام دادن وصيتى كه كرده‌ايد و پس از پرداخت وامهايتان يك چهارم ميراثتان از آن زنانتان است. و اگر داراى فرزندى بوديد يك هشتم آن. و اگر مردى يا زنى بميرد و ميراث‌بر وى نه پدر باشد و نه فرزند او اگر او را برادر يا خواهرى باشد هر يك از آن دو يك ششم برد. و اگر بيش از يكى بودند همه در يك سوم مال -پس از انجام دادن وصيتى كه كرده است بى‌آنكه براى وارثتان زيانمند باشد و نيز پس از اداى دينش- شريك هستند. اين اندرزى است از خدا به شما و خدا دانا و بردبار است."/>
		<aya index="13" text="اينها احكام خداست. هر كس از خدا و پيامبرش فرمان برد، او را به بهشتهايى كه در آن نهرها جارى است درآورد و همواره در آنجا خواهد بود و اين كاميابى بزرگى است."/>
		<aya index="14" text="و هر كه از خدا و رسولش فرمان نبرد و از احكام او تجاوز كند، او را داخل در آتش كند و همواره در آنجا خواهد بود و براى اوست عذابى خواركننده."/>
		<aya index="15" text="و از زنان شما آنان كه مرتكب فحشا مى‌شوند، از چهار تن از خودتان بر ضد آنها شهادت بخواهيد. اگر شهادت دادند زنان را در خانه محبوس داريد تا مرگشان فرا رسد يا خدا راهى پيش پايشان نهد."/>
		<aya index="16" text="و آن دو تن را كه مرتكب آن عمل شده‌اند، بيازاريد. و چون توبه كنند و به صلاح آيند از آزارشان دست برداريد زيرا خدا توبه‌پذير و مهربان است."/>
		<aya index="17" text="جز اين نيست كه توبه از آن كسانى است كه به نادانى مرتكب كارى زشت مى‌شوند و زود توبه مى‌كنند. خدا توبه اينان را مى‌پذيرد و خدا دانا و حكيم است."/>
		<aya index="18" text="توبه كسانى كه كارهاى زشت مى‌كنند و چون مرگشان فرا مى‌رسد مى‌گويند كه اكنون توبه كرديم، و نيز آنان كه كافر بميرند، پذيرفته نخواهد شد. براى اينان عذابى دردآور مهيا كرده‌ايم."/>
		<aya index="19" text="اى كسانى كه ايمان آورده‌ايد، شما را حلال نيست كه زنان را بر خلاف ميلشان به ارث ببريد. و تا قسمتى از آنچه را كه به آنها داده‌ايد بازپس ستانيد بر آنها سخت مگيريد، مگر آنكه مرتكب فحشايى به ثبوت رسيده شده باشند. و با آنان به نيكويى رفتار كنيد. و اگر شما را از زنان خوش نيامد، چه بسا چيزها كه شما را از آن خوش نمى‌آيد در حالى كه خدا خير كثيرى در آن نهاده باشد."/>
		<aya index="20" text="اگر خواستيد زنى به جاى زنى ديگر بگيريد و او را قنطارى مال داده‌ايد، نبايد چيزى از او بازستانيد. آيا به آنان تهمت مى‌زنيد تا مهرشان را باز پس گيريد؟ اين گناهى آشكار است."/>
		<aya index="21" text="و چگونه آن مال را باز پس مى‌گيريد و حال آنكه هر يك از شما از ديگرى بهره‌مند شده است و زنان از شما پيمانى استوار گرفته‌اند."/>
		<aya index="22" text="با زنانى كه پدرانتان به عقد خويش درآورده‌اند زناشويى مكنيد، مگر آنكه پيش از اين چنان كرده باشيد. زيرا اين كار، زنا و مورد خشم خدا است و شيوه‌اى است ناپسند."/>
		<aya index="23" text="مادرانتان و دخترانتان و خواهرانتان و عمه‌هايتان و خاله‌هايتان و دختران برادران و دختران خواهرانتان و زنانى كه شما را شير داده‌اند و خواهران شيريتان و مادران زنانتان بر شما حرام شده‌اند. و دختران زنانتان كه در كنار شما هستند، هرگاه با آن زنان همبستر شده‌ايد بر شما حرام شده‌اند. ولى اگر همبستر نشده‌ايد، گناهى مرتكب نشده‌ايد. و نيز زنان پسرانى كه از پشت شما هستند بر شما حرام شده‌اند. و نبايد دو خواهر را در يك زمان به زنى گيريد، مگر آنكه پيش از اين چنين كرده باشيد. هر آينه خدا آمرزنده و مهربان است."/>
		<aya index="24" text="و نيز زنان شوهردار بر شما حرام شده‌اند، مگر آنها كه به تصرف شما درآمده باشند. از كتاب خدا پيروى كنيد. و جز اينها، زنان ديگر هرگاه در طلب آنان از مال خويش مهرى بپردازيد و آنها را به نكاح درآوريد نه به زنا، بر شما حلال شده‌اند. و زنانى را كه از آنها تمتع مى‌گيريد واجب است كه مهرشان را بدهيد. و پس از مهر معيّن، در قبول هر چه هر دو بدان رضا بدهيد گناهى نيست. هر آينه خدا دانا و حكيم است."/>
		<aya index="25" text="هر كس را كه توانگرى نباشد تا آزادزنان مؤمنه را به نكاح خود درآورد از كنيزان مؤمنه‌اى كه مالك آنها هستيد به زنى گيرد. و خدا به ايمان شما آگاه‌تر است. همه از جنس يكديگريد. پس بندگان را به اذن صاحبانشان نكاح كنيد و مهرشان را به نحو شايسته‌اى بدهيد. و بايد كه پاكدامن باشند نه زناكار و نه از آنها كه به پنهان دوست مى‌گيرند. و چون شوهر كردند، هرگاه مرتكب فحشا شوند شكنجه آنان نصف شكنجه آزادزنان است. و اين براى كسانى است از شما كه بيم دارند كه به رنج افتند. با اين همه، اگر صبر كنيد برايتان بهتر است و خدا آمرزنده و مهربان است."/>
		<aya index="26" text="خدا مى‌خواهد براى شما همه چيز را آشكار كند و به سنتهاى پيشينيانتان راه بنمايد و توبه شما را بپذيرد، كه خدا دانا و حكيم است."/>
		<aya index="27" text="خدا مى‌خواهد توبه شما را بپذيرد. ولى آنان كه از پى شهوات مى‌روند، مى‌خواهند كه شما به كجروى عظيمى افتيد."/>
		<aya index="28" text="خدا مى‌خواهد بار شما را سبك كند، زيرا آدمى ناتوان آفريده شده است."/>
		<aya index="29" text="اى كسانى كه ايمان آورده‌ايد، اموال يكديگر را به ناحق مخوريد، مگر آنكه تجارتى باشد كه هر دو طرف بدان رضايت داده باشيد. و خودتان را مكشيد. هر آينه خدا با شما مهربان است."/>
		<aya index="30" text="و هر كه اين كارها از روى تجاوز و ستم كند، او را در آتش خواهيم افكند و اين بر خدا آسان است."/>
		<aya index="31" text="اگر از گناهان بزرگى كه شما را از آن نهى كرده‌اند اجتناب كنيد، از ديگر گناهانتان درمى‌گذريم و شما را به مكانى نيكو درمى‌آوريم."/>
		<aya index="32" text="آرزو مكنيد آن چيزهايى را كه بدانها خدا بعضى از شما را بر بعضى ديگر برترى داده است. مردان را از آنچه كنند نصيبى است و زنان را از آنچه كنند نصيبى. و روزى از خدا خواهيد كه خدا بر هر چيزى آگاه است."/>
		<aya index="33" text="براى همه، در آنچه پدر و مادر و خويشاوندان نزديك به ميراث مى‌گذارند، ميراث‌برانى قرار داده‌ايم. و بهره هر كس را كه با او قرارى نهاده‌ايد بپردازيد كه خدا بر هر چيزى گواه است."/>
		<aya index="34" text="مردان، از آن جهت كه خدا بعضى را بر بعضى برترى داده است، و از آن جهت كه از مال خود نفقه مى‌دهند، بر زنان تسلط دارند. پس زنان شايسته، فرمانبردارند و در غيبت شوى عفيفند و فرمان خداى را نگاه مى‌دارند. و آن زنان را كه از نافرمانيشان بيم داريد، اندرز دهيد و از خوابگاهشان دورى كنيد و بزنيدشان. اگر فرمانبردارى كردند، از آن پس ديگر راه بيداد پيش مگيريد. و خدا بلندپايه و بزرگ است."/>
		<aya index="35" text="اگر از اختلاف ميان زن و شوى آگاه شديد، داورى از كسان مرد و داورى از كسان زن برگزينيد. اگر آن دو را قصد اصلاح باشد خدا ميانشان موافقت پديد مى‌آورد، كه خدا دانا و آگاه است."/>
		<aya index="36" text="خداى را بپرستيد و هيچ چيز شريك او مسازيد و با پدر و مادر و خويشاوندان و يتيمان و بينوايان و همسايه خويشاوند و همسايه بيگانه و يار مصاحب و مسافر رهگذر و بندگان خود نيكى كنيد. هرآينه خدا متكبران و فخرفروشان را دوست ندارد."/>
		<aya index="37" text="آنان كه بخل مى‌ورزند و مردم را به بخل وا مى‌دارند و مالى را كه خدا به آنها داده است پنهان مى‌كنند. و ما براى كافران عذابى خواركننده مهيا ساخته‌ايم."/>
		<aya index="38" text="و نيز كسانى را كه اموال خويش براى خودنمايى انفاق مى‌كنند و به خدا و روز قيامت ايمان نمى‌آورند. و هر كه شيطان قرين او باشد، قرينى بد دارد."/>
		<aya index="39" text="چه زيان داردشان اگر به خدا و روز قيامت ايمان آورند و از آنچه خدا به آنها روزى داده است انفاق كنند؟ خدا به كارشان داناست."/>
		<aya index="40" text="خدا ذره‌اى هم ستم نمى‌كند. اگر نيكيى باشد آن را دو برابر مى‌كند و از جانب خود مزدى كرامند مى‌دهد."/>
		<aya index="41" text="چگونه خواهد بود آن روز كه از هر امتى گواهى بياوريم و تو را بر اين امت به گواهى فرا خوانيم؟"/>
		<aya index="42" text="در آن روز كافران و آنان كه بر رسول عصيان ورزيده‌اند آرزو كنند كه با خاك زمين يكسان مى‌بودند. و هيچ سخنى را از خدا پنهان نتوانند كرد."/>
		<aya index="43" text="اى كسانى كه ايمان آورده‌ايد، آنگاه كه مست هستيد گرد نماز مگرديد تا بدانيد كه چه مى‌گوييد. و نيز در حال جنابت، تا غسل كنيد، مگر آنكه راهگذر باشيد. و اگر بيمار يا در سفر بوديد يا از مكان قضاى حاجت بازگشته‌ايد يا با زنان جماع كرده‌ايد و آب نيافتيد با خاك پاك تيمم كنيد و روى و دستهايتان را با آن خاك مسح كنيد. هرآينه خدا عفو كننده و آمرزنده است."/>
		<aya index="44" text="آيا آن كسانى را كه از كتاب بهره‌اى داده شده‌اند، نديده‌اى كه گمراهى مى‌خرند و مى‌خواهند كه شما نيز گمراه شويد؟"/>
		<aya index="45" text="خدا دشمنان شما را بهتر مى‌شناسد و دوستى او شما را كفايت خواهد كرد و يارى او شما را بسنده است."/>
		<aya index="46" text="بعضى از جهودان كلمات خدا را به معنى دگرگون مى‌كنند و مى‌گويند: شنيديم و عصيان مى‌ورزيم، و بشنو و كاش ناشنوا گردى و «راعنا». به لغت خويش زبان مى‌گردانند و به دين اسلام طعنه مى‌زنند. اگر مى‌گفتند كه شنيديم و اطاعت كرديم و «اُنظُرنا»، برايشان بهتر و به صواب‌تر بود. خدا آنان را به سبب كفرشان لعنت كرده و جز اندكى ايمان نياورند."/>
		<aya index="47" text="اى كسانى كه شما را كتاب داده شده، به كتابى كه نازل كرده‌ايم و كتاب شما را نيز تصديق مى‌كند ايمان بياوريد؛ پيش از آنكه نقش چهره‌هايى را محو كنيم و رويها را به قفا برگردانيم. يا همچنان كه اصحاب سبت را لعنت كرديم شما را هم لعنت كنيم. و فرمان خدا شدنى است."/>
		<aya index="48" text="هرآينه خدا گناه كسانى را كه به او شرك آورند نمى‌آمرزد؛ و گناهان ديگر را براى هر كه بخواهد مى‌آمرزد. و هر كه به خدا شرك آورد، دروغى ساخته و گناهى بزرگ مرتكب شده است."/>
		<aya index="49" text="آيا آنان را نديده‌اى كه خويشتن را پاك و بى‌عيب جلوه مى‌دهند؟ آرى خداست كه هر كه را كه خواهد از عيب پاك گرداند. و به هيچ كس حتى به قدر رشته‌اى كه در شكاف هسته خرماست ستم نشود."/>
		<aya index="50" text="بنگر كه چگونه به خدا دروغ مى‌بندند و همين دروغ گناهى آشكار را بسنده است."/>
		<aya index="51" text="آيا كسانى را كه نصيبى از كتاب داده شده‌اند نديده‌اى كه به جبت و طاغوت ايمان مى‌آورند و در باره كافران مى‌گويند كه راه اينان از راه مؤمنان به هدايت نزديك‌تر است؟"/>
		<aya index="52" text="اينان آن كسانند كه خدا لعنتشان كرده است؛ و هر كس را كه خدا لعنت كند براى او هيچ ياورى نيابى."/>
		<aya index="53" text="يا از پادشاهى نصيبى برده‌اند؟ كه در اين صورت به قدر آن گودى كه بر پشت هسته خرماست به مردم سودى نمى‌رسانند."/>
		<aya index="54" text="يا بر مردم به خاطر نعمتى كه خدا از فضل خويش به آنان ارزانى داشته حسد مى‌برند؟ در حالى كه ما به خاندان ابراهيم كتاب و حكمت داديم و فرمانروايى بزرگ ارزانى داشتيم."/>
		<aya index="55" text="بعضى بدان ايمان آوردند و بعضى از آن اعراض كردند. دوزخ، آن آتش افروخته، ايشان را بس."/>
		<aya index="56" text="آنان را كه به آيات ما كافر شدند به آتش خواهيم افكند. هرگاه پوست تنشان بپزد پوستى ديگرشان دهيم، تا عذاب خدا را بچشند. خدا پيروزمند و حكيم است."/>
		<aya index="57" text="و آنان را كه ايمان آورده و كارهاى نيكو كرده‌اند به بهشتهايى كه در آن نهرها جارى است درآوريم، تا ابد در آنجا خواهند بود. و در آنجا صاحب زنان پاك و بى‌عيب شوند و در سايه‌هاى پيوسته و خنك جايشان مى‌دهيم."/>
		<aya index="58" text="خدا به شما فرمان مى‌دهد كه امانتها را به صاحبانشان بازگردانيد. و چون در ميان مردم به داورى نشينيد به عدل داورى كنيد. خدا شما را چه نيكو پند مى‌دهد. هر آينه او شنوا و بيناست."/>
		<aya index="59" text="اى كسانى كه ايمان آورده‌ايد، از خدا اطاعت كنيد و از رسول و اولوالامر خويش فرمان بريد. و چون در امرى اختلاف كرديد اگر -به خدا و روز قيامت ايمان داريد- به خدا و پيامبر رجوع كنيد. در اين خير شماست و سرانجامى بهتر دارد."/>
		<aya index="60" text="آيا آنان را نمى‌بينى كه مى‌پندارند كه به آنچه بر تو نازل شده و آنچه پيش از تو نازل شده است ايمان آورده‌اند، ولى مى‌خواهند كه بت را حَكَم قراردهند، در حالى كه به آنان گفته‌اند كه بت را انكار كنند. شيطان مى‌خواهد گمراهشان سازد و از حق دور گرداند."/>
		<aya index="61" text="و چون ايشان را گويند كه به آنچه خدا نازل كرده و به پيامبرش روى آريد، منافقان را مى‌بينى كه سخت از تو رويگردان مى‌شوند."/>
		<aya index="62" text="پس چگونه است كه چون به پاداش كارهايى كه مرتكب شده‌اند مصيبتى به آنها رسد، نزد تو مى‌آيند و به خدا سوگند مى‌خورند كه ما جز احسان و موافقت قصد ديگرى نداشته‌ايم؟"/>
		<aya index="63" text="خداوند از دلهايشان آگاه است. از آنان اعراض كن و اندرزشان بده به چنان سخنى كه در وجودشان كارگر افتد."/>
		<aya index="64" text="هيچ پيامبرى را نفرستاديم جز آنكه ديگران به امر خدا بايد مطيع فرمان او شوند. و اگر به هنگامى كه مرتكب گناهى شدند نزد تو آمده بودند و از خدا آمرزش خواسته بودند و پيامبر برايشان آمرزش خواسته بود، خدا را توبه‌پذير و مهربان مى‌يافتند."/>
		<aya index="65" text="نه، سوگند به پروردگارت كه ايمان نياورند، مگر آنكه در نزاعى كه ميان آنهاست تو را داور قرار دهند و از حكمى كه تو مى‌دهى هيچ ناخشنود نشوند و سراسر تسليم آن گردند."/>
		<aya index="66" text="و اگر به آنان فرمان داده بوديم كه خود را بكشيد يا از خانه‌هايتان بيرون رويد، جز اندكى از آنان فرمان نمى‌بردند. و حال آنكه اگر اندرزى را كه به آنان داده شده است كار مى‌بستند برايشان بهتر و بر اساسى استوارتر بود."/>
		<aya index="67" text="آنگاه از جانب خود به آنان مزدى بزرگ مى‌داديم."/>
		<aya index="68" text="و آنان را به راه راست هدايت مى‌كرديم."/>
		<aya index="69" text="و هر كه از خدا و پيامبرش اطاعت كند، همراه با كسانى خواهد بود كه خدا نعمتشان داده است، چون انبياء و صديقان و شهيدان و صالحان. و اينان چه نيكو رفيقانند."/>
		<aya index="70" text="اين فضيلتى است از جانب خدا و بسنده است خداى دانا."/>
		<aya index="71" text="اى كسانى كه ايمان آورده‌ايد، سلاح بگيريد و آنگاه هوشيارانه، فوج فوج يا يكباره، به جنگ رويد."/>
		<aya index="72" text="و از ميان شما كسى است كه در كارزار درنگ مى‌كند. و چون به شما بلايى رسد، مى‌گويد: خدا در حق من چه انعامى كرد كه در آن روز همراهشان نبودم."/>
		<aya index="73" text="و چون مالى از جانب خدا نصيبتان شود -چنان كه گويى ميانتان هيچ گونه مودتى نبوده است- گويد: اى كاش من نيز با آنها مى‌بودم و به كاميابيى بزرگ دست مى‌يافتم."/>
		<aya index="74" text="پس آنان كه زندگى دنيا را داده‌اند و آخرت را خريده‌اند بايد كه در راه خدا بجنگند. و هر كه در راه خدا بجنگد، چه كشته شود چه پيروز گردد، مزدى بزرگ به او خواهيم داد."/>
		<aya index="75" text="چرا در راه خدا و به خاطر مردان و زنان و كودكان ناتوانى كه مى‌گويند: اى پروردگار ما، ما را از اين قريه ستمكاران بيرون آر و از جانب خود يار و مددكارى قرار ده، نمى‌جنگيد؟"/>
		<aya index="76" text="آنان كه ايمان آورده‌اند، در راه خدا مى‌جنگند، و آنان كه كافر شده‌اند در راه شيطان. پس با هواداران شيطان قتال كنيد كه مكر شيطان ناچيز است."/>
		<aya index="77" text="آيا نديدى كسانى را كه به آنها گفته شد كه اكنون از جنگ بازايستيد و نماز بخوانيد و زكات بدهيد، كه چون جنگيدن بر آنان مقرر شد، گروهى چنان از مردم ترسيدند كه بايد از خدا مى‌ترسيدند؟ حتى ترسى بيشتر از ترس خدا. و گفتند: اى پروردگار ما، چرا جنگ را بر ما واجب كرده‌اى و ما را مهلت نمى‌دهى تا به مرگ خود -كه نزديك است- بميريم؟ بگو: متاع اينجهانى اندك است و آخرت از آن پرهيزگاران است و به شما حتى به قدر رشته‌اى كه در ميان هسته خرماست ستم نمى شود."/>
		<aya index="78" text="هر جا كه باشيد ولو در حصارهاى سخت استوار، مرگ شما را درمى يابد. و اگر خيرى به آنها رسد مى‌گويند كه از جانب خدا بود و اگر شرى به آنها رسد مى‌گويند كه از جانب تو بود. بگو: همه از جانب خداست. چه بر سر اين قوم آمده است كه هيچ سخنى را نمى‌فهمند؟"/>
		<aya index="79" text="هر خيرى كه به تو رسد از جانب خداست و هر شرى كه به تو رسد از جانب خود تو است. تو را به رسالت به سوى مردم فرستاديم و خدا به شهادت كافى است."/>
		<aya index="80" text="هر كه از پيامبر اطاعت كند، از خدا اطاعت كرده است. و آنان كه سرباز زنند، پس ما تو را به نگهبانى آنها نفرستاده‌ايم."/>
		<aya index="81" text="مى‌گويند: فرمانبرداريم. و چون از نزد تو بيرون شوند گروهى از ايشان به شب خلاف آنچه تو مى‌گويى انديشه‌اى در دل مى‌پرورند. و خدا آنچه را شب در خاطر گرفته‌اند مى‌نويسد. پس، از ايشان اعراض كن و بر خداى توكل كن كه او كارسازى را كافى است."/>
		<aya index="82" text="آيا در قرآن نمى‌انديشند؟ هرگاه از سوى ديگرى جز خدا مى‌بود در آن اختلافى بسيار مى‌يافتند."/>
		<aya index="83" text="و چون خبرى، چه ايمنى و چه ترس به آنها رسد، آن را در همه جا فاش مى‌كنند. و حال آنكه اگر در آن به پيامبر و اولوالامرشان رجوع مى‌كردند، حقيقت امر را از آنان درمى‌يافتند. و اگر فضل و رحمت خدا نبود، جز اندكى، همگان از شيطان پيروى مى‌كرديد."/>
		<aya index="84" text="پس در راه خدا نبرد كن كه جز بر نفس خويش مكلف نيستى، و مؤمنان را به جنگ برانگيز. شايد خدا آسيب كافران را از شما باز دارد و خشم و عذاب خدا از هر خشم و عذاب ديگرى سخت‌تر است."/>
		<aya index="85" text="هر كس در كار نيكى ميانجى شود او را از آن نصيبى است و هر كس در كار بدى ميانجى شود او را از آن بهره‌اى است. و خدا نگهبان بر هر چيزى است."/>
		<aya index="86" text="چون شما را به درودى نواختند به درودى بهتر از آن يا همانند آن پاسخ گوييد. هرآينه خدا حسابگر هر چيزى است."/>
		<aya index="87" text="الله خدايى است كه هيچ خدايى جز او نيست. به تحقيق همه شما را در روز قيامت -كه هيچ شكى در آن نيست- گرد مى‌آورد و چه كسى از خدا به گفتار راستگوى‌تر است؟"/>
		<aya index="88" text="چيست شما را كه درباره منافقان دو گروه شده‌ايد، و حال آنكه خدا آنان را به سبب كردارشان مردود ساخته است؟ آيا مى‌خواهيد كسى را كه خدا گمراه كرده است هدايت كنيد؟ و تو راهى پيش پاى كسى كه خداوند گمراهش كرده است نتوانى نهاد."/>
		<aya index="89" text="دوست دارند همچنان كه خود به راه كفر مى‌روند شما نيز كافر شويد تا برابر گرديد. پس با هيچ يك از آنان دوستى مكنيد تا آنگاه كه در راه خدا مهاجرت كنند. و اگر سرباز زدند در هر جا كه آنها را بيابيد بگيريد و بكشيد و هيچ يك از آنها را به دوستى و يارى برمگزينيد."/>
		<aya index="90" text="مگر كسانى كه به قومى كه ميان شما و ايشان پيمانى است مى‌پيوندند، يا خود نزد شما مى‌آيند در حالى كه از جنگيدن با شما يا جنگيدن با قوم خود ملول شده باشند. و اگر خدا مى‌خواست بر شما پيروزشان مى‌ساخت و با شما به جنگ برمى‌خاستند. پس هرگاه كناره گرفتند و با شما نجنگيدند و به شما پيشنهاد صلح كردند، خدا هيچ راهى براى شما بر ضد آنان نگشوده است."/>
		<aya index="91" text="گروه ديگرى را خواهيد يافت كه مى‌خواهند از شما و قوم خود در امان باشند، اينان هرگاه كه به كفر دعوت شوند بدان بازگردند. پس اگر خود را به كنارى نكشند و صلح نكنند و از اعمال خويش باز نايستند آنان را هر جا كه يافتيد بگيريد و بكشيد كه شما را بر آنان تسلطى آشكار داده‌ايم."/>
		<aya index="92" text="هيچ مؤمنى را نرسد كه مؤمن ديگر را جز به خطا بكشد. و هر كس كه مؤمنى را به خطا بكشد بايد كه بنده‌اى مؤمن را آزاد كند و خونبهايش را به خانواده‌اش تسليم كند، مگر آنكه خونبها را ببخشند. و اگر مقتول، مؤمن و از قومى است كه دشمن شماست فقط بنده مؤمنى را آزاد كند و اگر از قومى است كه با شما پيمان بسته‌اند، خونبها به خانواده‌اش پرداخت شود و بنده مؤمنى را آزاد كند و هر كس كه بنده‌اى نيابد براى توبه دو ماه پى‌درپى روزه بگيرد. و خدا دانا و حكيم است."/>
		<aya index="93" text="و هر كس مؤمنى را به عمد بكشد، كيفر او جهنم است كه در آن همواره خواهد بود و خدا بر او خشم گيرد و لعنتش كند و برايش عذابى بزرگ آماده سازد."/>
		<aya index="94" text="اى كسانى كه ايمان آورده‌ايد، چون براى جهاد رهسپر شويد نيك تفحص كنيد. و به آن كس كه بر شما سلام گويد، مگوييد كه مؤمن نيستى. شما برخوردارى از زندگى دنيا را مى‌جوييد و حال آنكه غنيمتهاى بسيار نزد خداست. شما پيش از اين چنان بوديد ولى خدا بر شما منت نهاد. پس تفحص كنيد كه خدا بر اعمالتان آگاه است."/>
		<aya index="95" text="مؤمنانى كه بى‌هيچ رنج و آسيبى از جنگ سر مى‌تابند با كسانى كه به مال و جان خويش در راه خدا جهاد مى‌كنند برابر نيستند. خدا كسانى را كه به مال و جان خويش جهاد مى‌كنند بر آنان كه از جنگ سر مى‌تابند به درجتى برترى داده است. و خدا همه را وعده‌هاى نيكو داده است. و جهادكنندگان را بر آنها كه از جهاد سر مى‌تابند به مزدى بزرگ برترى نهاده است."/>
		<aya index="96" text="درجاتى از جانب خدا و آمرزش و رحمتى؛ كه او آمرزنده و مهربان است."/>
		<aya index="97" text="كسانى هستند كه فرشتگان جانشان را مى‌ستانند در حالى كه بر خويشتن ستم كرده بودند. از آنها مى‌پرسند: در چه كارى بوديد؟ گويند: ما در روى زمين مردمى بوديم زبون گشته. فرشتگان گويند: آيا زمين خدا پهناور نبود كه در آن مهاجرت كنيد؟ مكان اينان جهنم است و سرانجامشان بد."/>
		<aya index="98" text="مگر مردان و زنان و كودكان ناتوانى كه هيچ چاره‌اى نيابند و به هيچ جا راه نبرند."/>
		<aya index="99" text="باشد كه خداشان عفو كند كه خدا عفوكننده و آمرزنده است."/>
		<aya index="100" text="آن كس كه در راه خدا مهاجرت كند در روى زمين برخورداريهاى بسيار و گشايشها خواهد يافت. و هر كس كه از خانه خويش بيرون آيد تا به سوى خدا و رسولش مهاجرت كند و آنگاه مرگ او را دريابد، مزدش بر عهده خداست، و خدا آمرزنده و مهربان است."/>
		<aya index="101" text="و چون در زمين سفر كنيد، گناهى نيست كه اگر بيم آن داشتيد كه كافران به شما زيان رسانند، نماز خويش كوتاه كنيد. زيرا كافران دشمن آشكار شما هستند."/>
		<aya index="102" text="و چون تو در ميانشان باشى و برايشان اقامه نماز كنى، بايد كه گروهى از آنها با تو به نماز بايستند و سلاحهاى خويش بردارند. و چون سجده به پايان بردند برابر دشمن شوند تا گروه ديگر كه نماز نخوانده‌اند بيايند و با تو نماز بخوانند. آنان نيز هوشيار باشند و سلاحهاى خويش بگيرند. زيرا كافران دوست دارند كه شما از سلاحها و متاع خود غافل شويد تا يكباره بر شما بتازند. و گناهى مرتكب نشده‌ايد هرگاه از باران در رنج بوديد يا بيمار بوديد سلاحهاى خويش بگذاريد، ولى هوشيارانه مواظب دشمن باشيد. هرآينه خدا براى كافران عذابى خواركننده آماده ساخته است."/>
		<aya index="103" text="و چون نماز را به پايان برديد خدا را ايستاده يا نشسته و يا به پهلو خوابيده ياد كنيد. و چون از دشمن ايمن گشتيد نماز را تمام ادا كنيد كه نماز بر مؤمنان در وقتهاى معين واجب گشته است."/>
		<aya index="104" text="و در دست يافتن به آن قوم سستى مكنيد. اگر شما آزار مى‌بينيد، آنان نيز چون شما آزار مى‌بينند، ولى شما از خدا چيزى را اميد داريد كه آنان اميد ندارند. و خدا دانا و حكيم است."/>
		<aya index="105" text="ما اين كتاب را به راستى بر تو نازل كرديم تا بدان سان كه خدا به تو آموخته است ميان مردم داورى كنى و به نفع خائنان به مخاصمت برمخيز."/>
		<aya index="106" text="و از خدا آمرزش بخواه كه او آمرزنده و مهربان است."/>
		<aya index="107" text="و به خاطر كسانى كه به خود خيانت مى‌ورزند مجادله مكن، كه خدا خائنان گناهكار را دوست ندارد."/>
		<aya index="108" text="از مردم پنهان مى‌دارند و از خدا پنهان نمى‌دارند، زيرا آنگاه كه شب‌هنگام سخنانى كه خدا از آن ناخشنود بود مى‌گفتند، خدا با آنها بود و خدا به هر چه مى‌كردند احاطه داشت."/>
		<aya index="109" text="هان، اين شماييد كه در اين جهان از آنان سخت جانبدارى كرديد، كيست كه در روز قيامت از آنان در برابر خدا جانبدارى كند يا چه كسى وكيل آنها خواهد بود؟"/>
		<aya index="110" text="و هر كه كارى ناپسند كند يا به خود ستم روا دارد، آنگاه از خدا آمرزش خواهد، خدا را آمرزنده و مهربان خواهد يافت."/>
		<aya index="111" text="و هر كه گناهى كند، آن گناه به زيان خود كرده است، و خدا دانا و حكيم است."/>
		<aya index="112" text="و هر كه خود خطا يا گناهى كند آنگاه بى‌گناهى را بدان متهم سازد، هر آينه بار تهمت و گناهى آشكار را بر دوش خود كشيده است."/>
		<aya index="113" text="اگر فضل و رحمت خدا شامل حال تو نبود، گروهى از كافران قصد آن داشتند كه تو را گمراه كنند، ولى آنان جز خود را گمراه نكنند و هيچ زيانى به تو نرسانند. و خدا بر تو كتاب و حكمت نازل كرد و چيزهايى به تو آموخت كه از اين پيش نمى‌دانسته‌اى و خدا لطف بزرگ خود را بر تو ارزانى داشت."/>
		<aya index="114" text="در بسيارى از نجواهايشان فايده‌اى نيست، مگر در سخن آنان كه به صدقه‌دادن يا نيكى‌كردن و يا آشتى‌جويى فرمان مى‌دهند. و آن كس را كه براى خشنودى خداى چنين كند مزد بزرگى خواهيم داد."/>
		<aya index="115" text="هر كه پس از آشكار شدن راه هدايت با پيامبر مخالفت ورزد و از شيوه‌اى جز شيوه مؤمنان پيروى كند، بدان سوى كه پسند اوست بگردانيمش و به جهنمش افكنيم، و جهنم سرانجام بدى است."/>
		<aya index="116" text="خدا كسى را كه براى او شريكى قرار دهد نمى‌آمرزد و جز آن هر گناهى را براى هر كه خواهد، مى‌آمرزد. و هر كس كه براى خدا شريكى قرار دهد سخت به گمراهى افتاده است."/>
		<aya index="117" text="نمى‌خوانند سواى الّله مگر الاهه‌هايى را و نمى‌خوانند سواى اللّه مگر شيطانى سركش را."/>
		<aya index="118" text="خدايش لعنت كرد. و شيطان گفت: گروهى معيّن از بندگانت را به فرمان خويش مى‌گيرم."/>
		<aya index="119" text="و البته گمراهشان مى‌كنم و آرزوهاى باطل در دلشان مى‌افكنم و به آنان فرمان مى‌دهم تا گوشهاى چارپايان را بشكافند. و به آنان فرمان مى‌دهم تا خلقت خدا را دگرگون سازند. و هر كس كه به جاى خدا شيطان را به دوستى برگزيند زيانى آشكار كرده است."/>
		<aya index="120" text="به آنها وعده مى‌دهد و به آرزوشان مى‌افكند و شيطان آنان را جز به فريب وعده ندهد."/>
		<aya index="121" text="مكانشان در جهنم است و در آنجا راه گريزى نخواهند يافت."/>
		<aya index="122" text="و كسانى را كه ايمان آورده‌اند و كارهاى نيكو كرده‌اند به بهشتهايى درمى‌آوريم كه در آن نهرها روان است و در آنجا جاويدانند. وعده بر حق خداوند است، و چه كسى از او راستگوى‌تر است؟"/>
		<aya index="123" text="نه بر وفق مراد شماست و نه بر وفق مراد اهل كتاب، كه هر كس كه مرتكب كار بدى شود جزايش را ببيند، و جز خدا براى خويش دوست و ياورى نيابد."/>
		<aya index="124" text="و هر كس كه كارى شايسته كند چه زن و چه مرد اگر مؤمن باشد به بهشت مى‌رود و به قدر آن گودى كه بر پشت هسته خرماست به كس ستم نمى‌شود."/>
		<aya index="125" text="دين چه كسى بهتر از دين كسى است كه به اخلاص روى به جانب خدا كرد و نيكوكار بود و از دين حنيف ابراهيم پيروى كرد؟ و خدا ابراهيم را به دوستى خود برگزيد."/>
		<aya index="126" text="از آن خداست هر چه در آسمانها و زمين است و خدا بر هر چيزى احاطه دارد."/>
		<aya index="127" text="از تو درباره زنان فتوى مى‌خواهند، بگو: خدا درباره آنان به آنچه در اين كتاب بر شما خوانده مى‌شود، فتوى داده است. اين فتوى در باب آنها و زنان پدرمرده‌اى است كه حق مقررشان را نمى‌پردازيد و مى‌خواهيد ايشان را به نكاح خود درآوريد و نيز در باب كودكان ناتوان است. و بايد كه درباره يتيمان به عدالت رفتار كنيد، و هر كار نيكى كه انجام مى‌دهيد خدا به آن آگاه است."/>
		<aya index="128" text="اگر زنى دريافت كه شوهرش با او بى‌مهر و از او بيزار شده است، باكى نيست كه هر دو در ميان خود طرح آشتى افكنند، كه آشتى بهتر است. و بخل و فرومايگى بر نفوس مردم غلبه دارد. و اگر نيكى و پرهيزگارى كنيد خدا به هر چه مى‌كنيد آگاه است."/>
		<aya index="129" text="هر چند بكوشيد هرگز نتوانيد كه در ميان زنان به عدالت رفتار كنيد. لكن يكباره به سوى يكى ميل نكنيد تا ديگرى را سرگشته رها كرده باشيد. اگر از درآشتى درآييد و پرهيزگارى كنيد خدا آمرزنده و مهربان است."/>
		<aya index="130" text="و اگر آن دو از يكديگر جدا شوند خدا هر دو را به كمال فضل خويش بى‌نياز سازد كه خدا گشايش‌دهنده و حكيم است."/>
		<aya index="131" text="از آن خداست آنچه در آسمانها و زمين است. و هرآينه اهل كتاب را كه پيش از شما بودند و نيز شما را سفارش كرديم كه از خدا بترسيد، اگر هم كفر ورزيد باز هم آنچه در آسمانها و آنچه در زمين است متعلق به خداست و اوست بى‌نياز و درخور ستايش."/>
		<aya index="132" text="و از آن خداست آنچه در آسمانها و زمين است، و خدا كارسازى را كافى است."/>
		<aya index="133" text="اى مردم، اگر او بخواهد همه شما را از ميان مى‌برد و مردمى ديگر را مى‌آورد، كه خدا بر اين كار قادر است."/>
		<aya index="134" text="هر كس كه پاداش اينجهانى را مى‌طلبد بداند كه پاداش اينجهانى و آنجهانى در نزد خداست. و او شنوا و بيناست."/>
		<aya index="135" text="اى كسانى كه ايمان آورده‌ايد، به عدالت فرمانروا باشيد و براى خدا شهادت دهيد، هر چند به زيان خود يا پدر و مادر يا خويشاوندان شما -چه توانگر و چه درويش- بوده باشد. زيرا خدا به آن دو سزاوارتر است. پس، از هوا نفس پيروى مكنيد تا از شهادت حق عدول كنيد. چه زبان‌بازى كنيد يا از آن اعراض كنيد، خدا به هر چه مى‌كنيد آگاه است."/>
		<aya index="136" text="اى كسانى كه ايمان آورده‌ايد، به خدا و پيامبرش و اين كتاب كه بر پيامبرش نازل كرده و آن كتاب كه پيش از آن نازل كرده، به حقيقت ايمان بياوريد. و هر كه به خدا و فرشتگانش و كتابهايش و پيامبرانش و به روز قيامت كافر شود سخت در گمراهى افتاده است."/>
		<aya index="137" text="هر آينه خداوند آنان را كه ايمان آوردند سپس كافر شدند و باز ايمان آوردند، سپس كافر شدند و به كفر خويش افزودند نخواهد آمرزيد و به راه راست هدايت نخواهد كرد."/>
		<aya index="138" text="منافقان را بشارت ده كه عذابى دردآور بر ايشان آماده شده است."/>
		<aya index="139" text="كسانى كه به جاى مؤمنان كافران را به دوستى برمى‌گزينند، آيا عزت و توانايى را نزد آنان مى‌جويند، در حالى كه عزت به تمامى از آن خداست؟"/>
		<aya index="140" text="و از اين پيش، در اين كتاب بر شما نازل كرده‌ايم كه چون شنيديد كسانى آيات خدا را انكار مى‌كنند و آن را به ريشخند مى‌گيرند با آنان منشينيد تا آنگاه كه به سخنى ديگر پردازند. وگرنه شما نيز همانند آنها خواهيد بود. و خدا همه منافقان و كافران را در جهنم گرد مى‌آورد."/>
		<aya index="141" text="كسانى كه همواره مواظب شما هستند. پس اگر از جانب خدا فتحى نصيبتان شود، مى‌گويند: مگر ما همراه شما نبوديم؟ و اگر پيروزى نصيب كافران شود، مى‌گويند: آيا نه چنان بود كه بر شما غلبه يافته بوديم و مؤمنان را از آسيب رساندن به شما بازداشتيم؟ در روز قيامت خدا ميان شما حكم مى‌كند و او هرگز براى كافران به زيان مسلمانان راهى نگشوده است."/>
		<aya index="142" text="منافقان خدا را فريب مى‌دهند، و حال آنكه خدا آنها را فريب مى‌دهد. و چون به نماز برخيزند با اكراه و كاهلى برخيزند و براى خودنمايى نماز كنند و در نماز -جز اندكى- خداى را ياد نكنند."/>
		<aya index="143" text="سرگشتگان ميان كفر و ايمانند: نه با اينان و نه با آنان. آن كه خدا گمراهش كند هيچ راهى براى او نخواهى يافت."/>
		<aya index="144" text="اى كسانى كه ايمان آورده‌ايد، به جاى مؤمنان كافران را به دوستى مگيريد. آيا كارى مى‌كنيد كه براى خدا به زيان خود حجتى آشكار پديد آريد؟"/>
		<aya index="145" text="هر آينه منافقان در فروترين طبقات آتش هستند و هرگز بر ايشان ياورى نمى‌يابى."/>
		<aya index="146" text="مگر آنان كه توبه كرده‌اند و از تباهى بازآمده‌اند و به خدا توسل جسته‌اند و براى خدا از روى اخلاص به دين گرويده‌اند. اينان در زمره مؤمنانند و خدا به مؤمنان اجرى عظيم خواهد داد."/>
		<aya index="147" text="چرا خدا شما را عذاب كند اگر سپاسگزار باشيد و ايمان آوريد؟ در حالى كه شكرپذير و داناست."/>
		<aya index="148" text="خدا بلند كردن صدا را به بدگويى دوست ندارد، مگر از آن كس كه به او ستمى شده باشد، و خدا شنوا و داناست."/>
		<aya index="149" text="اگر كار نيكى را به آشكار انجام دهيد يا به پنهان يا كردارى ناپسند را درگذريد، خدا عفوكننده و تواناست."/>
		<aya index="150" text="كسانى هستند كه به خدا و پيامبرانش كافر مى‌شوند و مى‌خواهند ميان خدا و پيامبرانش جدايى افكنند و مى‌گويند كه بعضى را مى‌پذيريم و بعضى را نمى‌پذيريم و مى‌خواهند در اين ميانه راهى برگزينند."/>
		<aya index="151" text="اينان در حقيقت كافرانند و ما براى كافران عذابى خواركننده آماده ساخته‌ايم."/>
		<aya index="152" text="و كسانى كه به خدا و پيامبرانش ايمان آورده‌اند و ميان پيامبرانش جدايى نيفكنده‌اند پاداششان را خدا خواهد داد، و خدا آمرزنده و مهربان است."/>
		<aya index="153" text="اهل كتاب از تو مى‌خواهند كه برايشان كتابى از آسمان نازل كنى. اينان بزرگتر از اين را از موسى طلب كردند و گفتند: خدا را به آشكار به ما بنماى. به سبب اين سخن كفرآميزشان صاعقه آنان را فرو گرفت. و پس از آنكه معجزه‌هايى برايشان آمده بود گوساله‌اى را به خدايى گرفتند و ما آنان را بخشيديم و موسى را حجتى آشكار ارزانى داشتيم."/>
		<aya index="154" text="و به خاطر پيمانى كه با آنها بسته بوديم كوه طور را بر فراز سرشان بداشتيم و گفتيم: سجده‌كنان از آن در داخل شويد و در روز شنبه تجاوز مكنيد. و از ايشان پيمانى سخت گرفتيم."/>
		<aya index="155" text="پس به سبب پيمان شكستنشان و كافر شدنشان به آيات خدا و به ناحق كشتن پيامبران و اينكه گفتند: دلهاى ما فرو بسته است، خدا بر دلهايشان مهر نهاده است و جز اندكى ايمان نمى‌آورند."/>
		<aya index="156" text="و نيز به سبب كفرشان و آن تهمت بزرگ كه به مريم زدند."/>
		<aya index="157" text="و نيز بدان سبب كه گفتند: ما مسيح پسر مريم پيامبر خدا را كشتيم. و حال آنكه آنان مسيح را نكشتند و بر دار نكردند بلكه امر برايشان مشتبه شد. هر آينه آنان كه درباره او اختلاف مى‌كردند خود در ترديد بودند و به آن يقين نداشتند. تنها پيرو گمان خود بودند و عيسى را به يقين نكشته بودند."/>
		<aya index="158" text="بلكه خداوند او را به نزد خود فرا برد، كه خدا پيروزمند و حكيم است."/>
		<aya index="159" text="و هيچ يك از اهل كتاب نيست مگر آنكه پيش از مرگش به او ايمان آورد و عيسى در روز قيامت به ايمانشان گواهى خواهد داد."/>
		<aya index="160" text="و به كيفر ستمى كه يهودان روا داشتند و منع‌كردن بسيارشان از راه خدا، آن چيزهاى پاكيزه را كه بر آنان حلال بود، حرام كرديم."/>
		<aya index="161" text="و نيز به سبب رباخواريشان و حال آنكه از آن منع شده بودند، و خوردن اموال مردم را به باطل. و ما براى كافرانشان عذابى دردآور مهيا كرده‌ايم."/>
		<aya index="162" text="ولى دانشمندانشان و آن مؤمنانى را كه به آنچه بر تو و به آنچه پيش از تو نازل شده ايمان دارند، و نمازگزاران و زكات‌دهندگان و مؤمنان به خدا و روز قيامت را اجر بزرگى خواهيم داد."/>
		<aya index="163" text="ما به تو وحى كرديم همچنان كه به نوح و پيامبران بعد از او وحى كرده‌ايم و به ابراهيم و اسماعيل و اسحاق و يعقوب و سبطها و عيسى و ايوب و يونس و هارون و سليمان وحى كرده‌ايم و به داود زبور را ارزانى داشتيم."/>
		<aya index="164" text="و پيامبرانى كه پيش از اين داستانهاشان را براى تو گفته‌ايم و آنان كه داستانهاشان را براى تو نگفته‌ايم. و خدا با موسى سخن گفت، چه سخن گفتنى بى‌ميانجى."/>
		<aya index="165" text="پيامبرانى مژده‌دهنده و بيم‌دهنده تا از آن پس مردم را بر خدا حجتى نباشد، و خدا پيروزمند و حكيم است."/>
		<aya index="166" text="ولى خدا به آنچه بر تو نازل كرد شهادت مى‌دهد كه به علم خود نازل كرده است، و فرشتگان نيز شهادت مى‌دهند، و خدا شهادت را بسنده است."/>
		<aya index="167" text="هر آينه آنان كه كافر شده‌اند و از راه خدا روى گردانيده‌اند سخت به گمراهى افتاده‌اند."/>
		<aya index="168" text="كسانى را كه كافر شده‌اند و ستم كرده‌اند خداوند نمى‌آمرزد و به هيچ راهى هدايت نمى‌كند."/>
		<aya index="169" text="مگر به راه جهنم كه همواره در آن باشند. و اين كار بر خداى آسان است."/>
		<aya index="170" text="اى مردم، پيامبرى به حق از جانب خدا بر شما مبعوث شد، پس به او ايمان بياوريد كه خير شما در آن است. و اگر هم كافر شويد، از آن خداست هر چه در آسمانها و زمين است. و او دانا و حكيم است."/>
		<aya index="171" text="اى اهل كتاب، در دين خويش غلوّ مكنيد و درباره خدا جز سخن حق مگوييد. هر آينه عيسى پسر مريم پيامبر خدا و كلمه او بود كه به مريمش افكند و روحى از او بود. پس به خدا و پيامبرانش ايمان بياوريد و مگوييد كه سه است. از اين انديشه‌ها بازايستيد كه خير شما در آن خواهد بود. جز اين نيست كه اللّه خدايى است يكتا. منزه است از اينكه صاحب فرزندى باشد. از آن اوست آنچه در آسمانها و زمين است، و خدا كارسازى را كافى است."/>
		<aya index="172" text="مسيح اِبايى نداشت كه يكى از بندگان خدا باشد و ملائكه مقرب نيز اِبايى ندارند. هر كه از پرستش خداوند سرباز زند و سركشى كند، بداند كه خدا همه را در نزد خود محشور خواهد ساخت."/>
		<aya index="173" text="اما آنان كه ايمان آورده‌اند و كارهاى نيك كرده‌اند اجرشان را به تمامى خواهد داد، و از فضل خويش بر آن خواهد افزود. اما كسانى را كه اِبا و سركشى كرده‌اند به عذابى دردآور معذب خواهد داشت و براى خود جز خدا هيچ دوست و ياورى نخواهند يافت."/>
		<aya index="174" text="اى مردم، از جانب پروردگارتان بر شما حجتى آمد و براى شما نورى آشكار نازل كرده‌ايم."/>
		<aya index="175" text="اما آنان را كه به خدا ايمان آورده‌اند و به او توسل جسته‌اند به آستان فضل و رحمت خويش درآورد و به راهى راست هدايت كند."/>
		<aya index="176" text="از تو فتوى مى‌خواهند، بگوى كه خدا درباره كلاله برايتان فتوى مى‌دهد: هرگاه مردى كه فرزندى نداشته باشد بميرد و او را خواهرى باشد، به آن خواهر نصف ميراث او مى‌رسد. اگر خواهر را نيز فرزندى نباشد، برادر از او ارث مى‌برد. اگر آن خواهران دو تن بودند، دو ثلث دارايى را به ارث مى‌برند. و اگر چند برادر و خواهر بودند، هر مرد برابر دو زن مى‌برد. خدا براى شما بيان مى‌كند تا گمراه نشويد، و او از هر چيزى آگاه است."/>
	</sura>
	<sura index="5" name="المائدة">
		<aya index="1" text="اى كسانى كه ايمان آورده‌ايد، به پيمانها وفا كنيد. حيوانات چهارپا مگر آنهايى كه از اين پس برايتان گفته مى‌شود، بر شما حلال شده‌اند و آنچه را كه در حال احرام صيد مى‌كنيد حلال مشماريد. خدا به هر چه مى‌خواهد حكم مى‌كند."/>
		<aya index="2" text="اى كسانى كه ايمان آورده‌ايد، شعاير خدا و ماه حرام و قربانى را چه بدون قلاده و چه با قلاده حرمت مشكنيد و آزار آنان را كه به طلب روزى و خشنودى پروردگارشان آهنگ بيت‌الحرام كرده‌اند، روا مداريد. و چون از احرام به در آمديد صيد كنيد و دشمنى با قومى كه شما را از مسجدالحرام بازداشتند وادارتان نسازد كه از حد خويش تجاوز كنيد، و در نيكوكارى و پرهيز همكارى كنيد نه در گناه و تجاوز. و از خداى بترسيد كه او به سختى عقوبت مى‌كند."/>
		<aya index="3" text="حرام شد بر شما مردار و خون و گوشت خوك و هر حيوانى كه به هنگام كشتنش نام ديگرى جز الّله را بر او بگويند، و آنچه خفه شده باشد يا به سنگ زده باشند يا از بالا درافتاده باشد يا به شاخ حيوانى ديگر بميرد يا درندگان از آن خورده باشند، مگر آنكه ذبحش كنيد. و نيز هر چه بر آستان بتان ذبح شود و آنچه به وسيله تيرهاى قمار قسمت كنيد كه اين كار خود نافرمانى است. امروز كافران از بازگشت شما از دين خويش نوميد شده‌اند. از آنان مترسيد از من بترسيد. امروز دين شما را به كمال رسانيدم و نعمت خود بر شما تمام كردم و اسلام را دين شما برگزيدم. پس هر كه در گرسنگى بى‌چاره ماند بى آنكه قصد گناه داشته باشد، بداند كه خدا آمرزنده و مهربان است."/>
		<aya index="4" text="از تو مى‌پرسند كه چه چيزهايى بر آنها حلال شده است. بگو: چيزهاى پاكيزه بر شما حلال شده و نيز خوردن صيد آن حيوان كه به آن صيدكردن آموخته‌ايد، چون پرندگان شكارى و سگان شكارى، هرگاه آنها را بدان سان كه خدايتان آموخته است تعليم داده باشيد. از آن صيد كه برايتان مى‌گيرند و نگه مى‌دارند بخوريد و نام خدا را بر آن بخوانيد و از خدا بترسيد كه او سريع‌الحساب است."/>
		<aya index="5" text="امروز چيزهاى پاكيزه بر شما حلال شده است. طعام اهل كتاب بر شما حلال است و طعام شما نيز بر آنها حلال است. و نيز زنان پارساى مؤمنه و زنان پارساى اهل كتاب، هرگاه مهرشان را بپردازيد، به طور زناشويى نه زناكارى و دوست‌گيرى، بر شما حلالند. و هر كس كه به اسلام كافر شود عملش ناچيز شود و در آخرت از زيانكاران خواهد بود."/>
		<aya index="6" text="اى كسانى كه ايمان آورده‌ايد، چون به نماز برخاستيد، صورت و دستهايتان را با آرنج بشوييد و سر و پاهايتان را تا قوزك مسح كنيد. و اگر جُنب بوديد خود را پاك سازيد. و اگر بيمار يا در سفر بوديد يا از جاى قضاى حاجت آمده بوديد يا با زنان نزديكى كرده بوديد و آب نيافتيد با خاكى پاك تيمم كنيد و صورت و دستهايتان را با آن مسح كنيد. خدا نمى‌خواهد شما در رنج افتيد، بلكه مى‌خواهد كه شما را پاكيزه سازد و نعمتش را بر شما تمام كند، باشد كه سپاس گزاريد."/>
		<aya index="7" text="نعمتى را كه خدا به شما داده است، و پيمانى را كه با شما بسته است، بدان هنگام كه گفتيد شنيديم و فرمانبردارى كرديم، ياد آوريد. و از خداى بترسيد كه خدا به آنچه در دلها مى‌گذرد آگاه است."/>
		<aya index="8" text="اى كسانى كه ايمان آورده‌ايد، براى خدا، حق گفتن را بر پاى خيزيد و به عدل گواهى دهيد. دشمنى با گروهى ديگر وادارتان نكند كه عدالت نورزيد. عدالت ورزيد كه به تقوى نزديكتر است و از خدا بترسيد كه او به هر كارى كه مى‌كنيد آگاه است."/>
		<aya index="9" text="خدا به كسانى كه ايمان آورده‌اند و كارهاى نيكو كرده‌اند، وعده آمرزش و مزدى بزرگ داده است."/>
		<aya index="10" text="و آنان كه كافر شده‌اند و آيات ما را تكذيب كرده‌اند اهل جهنمند."/>
		<aya index="11" text="اى كسانى كه ايمان آورده‌ايد، از نعمتى كه خدا به شما ارزانى داشته است ياد كنيد: آنگاه كه گروهى قصد آن كردند تا بر شما دست يازند و خدا دست آنان را از شما كوتاه كرد. از خدا بترسيد. و مؤمنانى بر خدا توكل مى‌كنند."/>
		<aya index="12" text="خداوند از بنى اسرائيل پيمان گرفت و از ميان آنان دوازده نقيب برانگيختيم. و خدا گفت: اگر نماز بخوانيد و زكات بدهيد و به پيامبران من ايمان بياوريد و ياريشان كنيد و به خدا قرض‌الحسنه بدهيد، من با شمايم. بديهايتان را مى‌زدايم و شما را به بهشتهايى داخل مى‌كنم كه در آن نهرها روان باشد. و هر كس از شما كه از آن پس كافر شود راه راست را گم كرده است."/>
		<aya index="13" text="و اهل كتاب -جز اندكى از آنها- چون پيمانشان را شكستند، لعنتشان كرديم و دلهايشان را سخت گردانيديم. كلمات را از معنى خود منحرف مى‌سازند و از آن پند كه به ايشان داده شده بود بهره خويش فراموش كرده‌اند. و همواره از كارهاى خائنانه‌شان آگاه مى‌شوى. عفوشان كن و از گناهشان درگذر كه خدا نيكوكاران را دوست مى‌دارد."/>
		<aya index="14" text="و از كسانى كه گفتند كه ما نصرانى هستيم پيمان گرفتيم. پس قسمتى از اندرزهايى را كه به آنها داده بوديم فراموش كردند و ما نيز ميان آنها تا روز قيامت كينه و دشمنى افكنديم. به زودى خدا آنان را از كارهايى كه مى‌كنند آگاه خواهد ساخت."/>
		<aya index="15" text="اى اهل كتاب، پيامبر ما نزد شما آمد تا بسيارى از كتاب خدا را كه پنهان مى‌داشتيد برايتان بيان كند و از بسيارى درگذرد، و از جانب خدا نورى و كتابى صريح و آشكار بر شما نازل شده است،"/>
		<aya index="16" text="تا خدا بَدان هر كس را كه در پى خشنودى اوست به راه‌هاى سلامت هدايت كند و به فرمان خود از تاريكى به روشناييشان ببرد و آنان را به راه راست هدايت كند."/>
		<aya index="17" text="آنان كه گفتند كه خدا همان مسيح پسر مريم است، كافر شدند. بگوى: چه كسى مى‌تواند عذاب خدا را دفع كند اگر اراده كند مسيح پسر مريم و مادرش و همه اهل زمين را به هلاكت رساند؟ از آنِ خداست فرمانروايى آسمانها و زمين و هر چه ما بين آنهاست. آنچه مى‌خواهد مى‌آفريند و بر هر چيز تواناست."/>
		<aya index="18" text="يهوديان و مسيحيان گفتند كه ما فرزندان و دوستان خدا هستيم. بگوى: پس چرا شما را به پاداش گناهانتان عذاب مى‌كند؟ بلكه شما انسانهايى از جمله آفريدگان هستيد. هر كس را كه بخواهد مى‌آمرزد و هر كس را كه بخواهد عذاب مى‌كند و از آن خداست فرمانروايى آسمانها و زمين و آنچه در ميان آنهاست و بازگشت همه به اوست."/>
		<aya index="19" text="اى اهل كتاب فرستاده ما در دورانى كه پيامبرانى نبودند مبعوث شد تا حق را بر شما آشكار كند و نگوييد كه مژده‌دهنده و بيم‌دهنده‌اى بر ما مبعوث نشده است. اينك آن مژده‌دهنده و بيم‌دهنده آمده است و خدا بر هر چيز تواناست."/>
		<aya index="20" text="و موسى به قوم خود گفت: اى قوم من، نعمتى را كه خدا بر شما ارزانى داشته است ياد كنيد، كه از ميان شما پيامبران پديد آورد و شما را صاحبان اختيار خويش گردانيد و به شما چيزهايى عنايت كرد كه به هيچ يك از مردم جهان عنايت نكرده است."/>
		<aya index="21" text="اى قوم من، به زمين مقدسى كه خدا برايتان مقرر كرده است داخل شويد و بازپس‌مگرديد كه زيان‌ديده باز مى‌گرديد."/>
		<aya index="22" text="گفتند: اى موسى، در آنجا مردمى جبارند و ما به آن سرزمين درنياييم تا آنگاه كه آن جباران بيرون شوند. اگر آنان از آن سرزمين بيرون شوند، بدان داخل شويم."/>
		<aya index="23" text="دو مرد از آنان كه پرهيزگارى پيشه داشتند و خدا نعمتشان عطا كرده بود گفتند: از اين دروازه بر آنان داخل شويد؛ و چون به شهر درآمديد شما پيروز خواهيد شد. و بر خدا توكل كنيد اگر از مؤمنان هستيد."/>
		<aya index="24" text="گفتند: اى موسى، تا وقتى كه جباران در آنجايند هرگز بدان شهر داخل نخواهيم شد. ما اينجا مى‌نشينيم، تو و پروردگارت برويد و نبرد كنيد."/>
		<aya index="25" text="گفت: اى پروردگار من، من تنها مالك نفس خويش و برادرم هستم. ميان من و اين مردم نافرمان جدايى بينداز."/>
		<aya index="26" text="خدا گفت: ورود به آن سرزمين به مدت چهل سال برايشان حرام شد و در آن بيابان سرگردان خواهند ماند. پس براى اين نافرمانان اندوهگين مباش."/>
		<aya index="27" text="و داستان راستين دو پسر آدم را بر ايشان بخوان، آنگاه كه قربانيى كردند. از يكيشان پذيرفته آمد و از ديگرى پذيرفته نشد. گفت: تو را مى‌كشم. گفت: خدا قربانى پرهيزگاران را مى‌پذيرد."/>
		<aya index="28" text="اگر تو بر من دست گشايى و مرا بكشى، من بر تو دست نگشايم كه تو را بكشم. من از خدا كه پروردگار جهانيان است مى‌ترسم."/>
		<aya index="29" text="مى‌خواهم كه هم گناه مرا به گردن گيرى و هم گناه خود را تا از دوزخيان گردى كه اين است پاداش ستمكاران."/>
		<aya index="30" text="نفسش او را به كشتن برادر ترغيب كرد، و او را كشت و از زيانكاران گرديد."/>
		<aya index="31" text="خدا كلاغى را واداشت تا زمين را بكاود و به او بياموزد كه چگونه جسد برادر خود پنهان سازد. گفت: واى بر من، نتوانم همانند اين كلاغ باشم و پيكر برادرم را دفن كنم. و در زمره پشيمانان درآمد."/>
		<aya index="32" text="از اين رو بر بنى اسرائيل مقرر داشتيم كه هر كس كس ديگر را نه به قصاص قتل كسى يا ارتكاب فسادى بر روى زمين بكشد، چنان است كه همه مردم را كشته باشد. و هر كس كه به او حيات بخشد چون كسى است كه همه مردم را حيات بخشيده باشد. و به تحقيق پيامبران ما همراه با دلايل روشن بر آنها مبعوث شدند، باز هم بسيارى از آنها همچنان بر روى زمين از حد خويش تجاوز مى‌كردند."/>
		<aya index="33" text="جزاى كسانى كه با خدا و پيامبرش جنگ مى‌كنند و در زمين به فساد مى‌كوشند، آن است كه كشته شوند، يا بردار گردند يا دستها و پاهايشان يكى از چپ و يكى از راست بريده شود يا از سرزمين خود تبعيد شوند. اينها رسواييشان در اين جهان است و در آخرت نيز به عذابى بزرگ گرفتار آيند."/>
		<aya index="34" text="مگر كسانى كه پيش از آنكه شما بر آنها دست يابيد توبه كنند. پس بدانيد كه خدا آمرزنده و مهربان است."/>
		<aya index="35" text="اى كسانى كه ايمان آورده‌ايد، از خدا بترسيد و به او تقرب جوييد و در راهش جهاد كنيد. باشد كه رستگار گرديد."/>
		<aya index="36" text="آنان كه كافر شده‌اند اگر همه آنچه در روى زمين است و همانند آن متعلق به آنها باشد و بخواهند خود را با آن از عذاب روز قيامت باز خرند، از ايشان پذيرفته نيايد و به عذاب دردآور گرفتار آيند."/>
		<aya index="37" text="مى‌خواهند كه از آتش بيرون آيند در حالى كه بيرون‌آمدنى نباشند و عذابشان پاينده است."/>
		<aya index="38" text="دست مرد دزد و زن دزد را به كيفر كارى كه كرده‌اند ببريد. اين عقوبتى است از جانب خدا، كه او پيروزمند و حكيم است."/>
		<aya index="39" text="هر كس پس از كردار ناپسندش توبه كند و به صلاح آيد، خدا توبه او را مى‌پذيرد، كه او آمرزنده و مهربان است."/>
		<aya index="40" text="آيا ندانسته‌اى كه فرمانروايى آسمانها و زمين از آن خداست، هر كه را بخواهد عذاب مى‌كند و هر كه را بخواهد مى‌آمرزد و بر هر كارى تواناست؟"/>
		<aya index="41" text="اى پيامبر، غمگين نكند تو را كردار آنان كه به كفر مى‌شتابند. چه آنهايى كه به زبان گفتند كه ايمان آورديم و به دل ايمان نياورده‌اند و چه آن يهودان كه گوش مى‌سپارند تا دروغ بندند و براى گروهى ديگر كه خود نزد تو نمى‌آيند سخن‌چينى مى‌كنند، و سخن خدا را دگرگون مى‌سازند، و مى‌گويند: اگر شما را اينچنين گفت بپذيريد و گرنه از وى دورى گزينيد. و هر كس را كه خدا عذاب او بخواهد، تواش از قهر خدا رهايى نخواهى داد. اينان كسانى هستند كه خدا نخواسته است كه دلهايشان را پاك گرداند. آنان را در دنيا خوارى و در آخرت عذابى بزرگ است."/>
		<aya index="42" text="گوش‌نهادگان بر دروغند، خورندگان حرامند. پس اگر نزد تو آمدند ميانشان حكم كن يا از ايشان رويگردان شو؛ و اگر رويگردان شوى هيچ به تو زيانى نرسانند. و اگر ميانشان حكم كنى به عدالت حكم كن كه خدا عدالت‌پيشگان را دوست دارد."/>
		<aya index="43" text="چگونه تو را داور قرار مى‌دهند، در حالى كه تورات كه حاوى حكم خداست در نزد آنهاست؟ سپس از حكم تو رويگردان مى‌شوند و اينان ايمان نياورده‌اند."/>
		<aya index="44" text="ما تورات را كه در آن هدايت و روشنايى است، نازل كرديم. پيامبرانى كه تسليم فرمان بودند بنابر آن براى يهود حكم كردند و نيز خداشناسان و دانشمندان كه به حفظ كتاب خدا مأمور بودند و بر آن گواهى دادند، پس، از مردم مترسيد، از من بترسيد و آيات مرا به بهاى اندك مفروشيد. و هر كه بر وفق آياتى كه خدا نازل كرده است حكم نكند، كافر است."/>
		<aya index="45" text="و در تورات بر آنان مقرر داشتيم كه نفس در برابر نفس و چشم در برابر چشم و بينى در برابر بينى و گوش در برابر گوش و دندان در برابر دندان و هر زخمى را قصاصى است. و هر كه از قصاص درگذرد، گناهش را كفاره‌اى خواهد بود. و هر كه به آنچه خدا نازل كرده است حكم نكند، از ستمكاران است."/>
		<aya index="46" text="و از پى آنها عيسى پسر مريم را فرستاديم كه تصديق‌كننده توراتى بود كه پيش از او فرستاده بوديم و انجيل را كه تصديق‌كننده تورات پيش از او بود به او داديم كه در آن هدايت و روشنايى بود و براى پرهيزگاران هدايت و موعظه‌اى."/>
		<aya index="47" text="و بايد كه اهل انجيل بر وفق آنچه خدا در آن كتاب نازل كرده است داورى كنند. زيرا هر كس به آنچه خدا نازل كرده است داورى نكند، از نافرمانان است."/>
		<aya index="48" text="و اين كتاب را به راستى بر تو نازل كرديم؛ تصديق‌كننده و حاكم بر كتابهايى است كه پيش از آن بوده‌اند. پس بر وفق آنچه خدا نازل كرده است در ميانشان حكم كن و از پى خواهشهاشان مرو تا آنچه را از حق بر تو نازل شده است واگذارى. براى هر گروهى از شما شريعت و روشى نهاديم. و اگر خدا مى‌خواست همه شما را يك امت مى‌ساخت. ولى خواست در آنچه به شما ارزانى داشته است بيازمايدتان. پس در خيرات بر يكديگر پيشى گيريد. همگى بازگشتتان به خداست تا از آنچه در آن اختلاف مى‌كرديد آگاهتان سازد."/>
		<aya index="49" text="ميانشان بر وفق آنچه خدا نازل كرده است حكم كن و از خواهشهاشان پيروى مكن و از ايشان بپرهيز كه مبادا بفريبندت تا از بعضى از چيزهايى كه خدا بر تو نازل كرده است سرباز زنى. و اگر رويگردان شدند بدان كه خدا مى‌خواهد آنان را به پاداش برخى گناهانشان عقوبت كند، و هر آينه بسيارى از مردم نافرمانند."/>
		<aya index="50" text="آيا حكم جاهليت را مى‌جويند؟ براى آن مردمى كه اهل يقين هستند چه حكمى از حكم خدا بهتر است؟"/>
		<aya index="51" text="اى كسانى كه ايمان آورده‌ايد، يهود و نصارا را به دوستى برمگزينيد. آنان خود دوستان يكديگرند. هر كس از شما كه ايشان را به دوستى گزيند در زمره آنهاست. و خدا ستمكاران را هدايت نمى كند."/>
		<aya index="52" text="آنهايى را كه در دل مرضى دارند مى‌بينى كه به صحبتشان مى‌شتابند، مى‌گويند: مى‌ترسيم كه به ما آسيبى رسد. اما باشد كه خدا فتحى پديد آرد يا كارى كند، آنگاه از آنچه در دل نهان داشته بودند پشيمان شوند."/>
		<aya index="53" text="آنها كه ايمان آورده‌اند مى‌گويند: آيا اينان همان كسانند كه به خدا سوگندهاى سخت مى‌خوردند كه با شما خواهند بود؟ اعمالشان باطل گرديد و خود در زمره زيانكاران درآمدند."/>
		<aya index="54" text="اى كسانى كه ايمان آورده‌ايد، هر كه از شما از دينش بازگردد چه باك؛ زودا كه خدا مردمى را بياورد كه دوستشان بدارد و دوستش بدارند. در برابر مؤمنان فروتنند و در برابر كافران سركش؛ در راه خدا جهاد مى‌كنند و از ملامت هيچ ملامتگرى نمى‌هراسند. اين فضل خداست كه به هر كس كه خواهد ارزانى دارد، و خداوند بخشاينده و داناست."/>
		<aya index="55" text="جز اين نيست كه ولىّ شما خداست و رسول او و مؤمنانى كه نماز مى‌خوانند و همچنان كه در ركوعند انفاق مى‌كنند."/>
		<aya index="56" text="و هر كه خدا و پيامبر او و مؤمنان را ولىّ خود گزيند، بداند كه پيروزمندان گروه خداوندند."/>
		<aya index="57" text="اى كسانى كه ايمان آورده‌ايد، اهل كتاب را كه دين شما را به مسخره و بازى مى‌گيرند، و نيز كافران را به دوستى برمگزينيد. و اگر ايمان آورده‌ايد از خدا بترسيد."/>
		<aya index="58" text="و چون بانگ نماز كنيد آن را به مسخره و بازيچه گيرند، زيرا مردمى هستند كه نمى‌انديشند."/>
		<aya index="59" text="بگو: اى اهل كتاب، آيا ما را سرزنش مى‌كنيد؟ جز اين است كه ما به خدا و آنچه بر ما نازل شده و آنچه پيش از اين نازل شده است ايمان آورده‌ايم و شما بيشترين نافرمان هستيد؟"/>
		<aya index="60" text="بگو: آيا شما را از كسانى كه در نزد خدا كيفرى بدتر از اين دارند خبر بدهم: كسانى كه خدايشان لعنت كرده و بر آنها خشم گرفته و بعضى را بوزينه و خوك گردانيده است و خود بت پرستيده‌اند؟ اينان را بدترين جايگاه است و از راه راست گمگشته‌ترند."/>
		<aya index="61" text="و چون نزد شما آمدند، گفتند كه ايمان آورديم؛ و حال آنكه با كفر داخل شدند و با كفر خارج گشتند، و خدا به آنچه پنهان مى‌دارند آگاه‌تر است."/>
		<aya index="62" text="مى‌بينى بسيارى از ايشان را كه به گناه و تجاوز و حرامخوارگى مى‌شتابند. چه بد كارهايى مى‌كردند."/>
		<aya index="63" text="از چه روى خداپرستان و دانشمندان، آنان را از گفتار بد و حرامخوارگى باز نمى‌دارند. چه بد كارهايى مرتكب مى‌شدند."/>
		<aya index="64" text="يهود گفتند كه دست خدا بسته است. دستهاى خودشان بسته باد. و بدين سخن كه گفتند ملعون گشتند. دستهاى خدا گشاده است. به هر سان كه بخواهد روزى مى‌دهد. و آنچه بر تو از جانب پروردگارت نازل شده است، به طغيان و كفر بيشترشان خواهد افزود. ما تا روز قيامت ميانشان دشمنى و كينه افكنده‌ايم. هرگاه كه آتش جنگ را افروختند خدا خاموشش ساخت. و آنان در روى زمين به فساد مى‌كوشند، و خدا مفسدان را دوست ندارد."/>
		<aya index="65" text="اگر اهل كتاب ايمان بياورند و پرهيزگارى كنند، گناهانشان را خواهيم زدود و آنها را به بهشتهاى پرنعمت داخل خواهيم كرد."/>
		<aya index="66" text="و اگر تورات و انجيل و آنچه را كه از جانب خدا بر آنها نازل شده بر پاى دارند، از فراز سر و زير پايشان روزى بخورند. بعضى از ايشان مردمى ميانه‌رو هستند و بسياريشان بدكردارند."/>
		<aya index="67" text="اى پيامبر، آنچه را از پروردگارت بر تو نازل شده است به مردم برسان. اگر چنين نكنى امر رسالت او را ادا نكرده‌اى. خدا تو را از مردم حفظ مى‌كند، كه خدا مردم كافر را هدايت نمى‌كند."/>
		<aya index="68" text="بگو: اى اهل كتاب، شما هيچ نيستيد، تا آنگاه كه تورات و انجيل و آنچه را از جانب پروردگارتان بر شما نازل شده است بر پاى داريد. آنچه از جانب پروردگارت بر تو نازل شده است بر طغيان و كفر بيشترينشان بيفزايد. پس بر اين مردم كافر غمگين مباش."/>
		<aya index="69" text="هرآينه از ميان آنان كه ايمان آورده‌اند و يهود و صابئان و نصارا هر كه به خدا و روز قيامت ايمان داشته باشد و كار شايسته كند بيمى بر او نيست و محزون نمى‌شود."/>
		<aya index="70" text="ما از بنى اسرائيل پيمان گرفتيم و پيامبرانى برايشان فرستاديم. هرگاه كه پيامبرى چيزى مى‌گفت كه با خواهش دلشان موافق نبود، گروهى را تكذيب مى‌كردند و گروهى را مى‌كشتند."/>
		<aya index="71" text="و پنداشتند كه عقوبتى نخواهد بود. پس كور و كر شدند. آنگاه خدا توبه‌شان بپذيرفت. باز بسيارى از آنها كور و كر شدند. هر چه مى‌كنند خدا مى‌بيند."/>
		<aya index="72" text="به تحقيق آنان كه گفتند كه خدا همان مسيح پسر مريم است، كافر شدند. مسيح گفت: اى بنى اسرائيل، اللّه پروردگار من و پروردگار خود را بپرستيد. زيرا هر كس كه براى خداوند شريكى قرار دهد خدا بهشت را بر او حرام كند، و جايگاه او آتش است و ستمكاران را ياورى نيست."/>
		<aya index="73" text="آنان كه گفتند: اللّه سومين سه است، كافر شدند. در حالى كه هيچ خدايى جز اللّه نيست. اگر از آنچه مى‌گويند باز نايستند به كافرانشان عذابى دردآور خواهد رسيد."/>
		<aya index="74" text="آيا به درگاه خدا توبه نمى‌كنند و از او آمرزش نمى‌خواهند؟ خدا آمرزنده و مهربان است."/>
		<aya index="75" text="مسيح پسر مريم جز پيامبرى نبود، كه پيامبرانى پيش از او بوده‌اند، و مادرش زنى راستگوى بود كه هر دو غذا مى‌خوردند. بنگر كه چگونه آيات را برايشان بيان مى‌كنيم. سپس بنگر كه چگونه از حق روى مى‌گردانند."/>
		<aya index="76" text="بگو: آيا جز اللّه خداى ديگرى را كه براى شما مالك هيچ سود و زيانى نيست مى‌پرستيد و حال آنكه اللّه شنوا و داناست؟"/>
		<aya index="77" text="بگو: اى اهل كتاب، به ناحق در دين خويش غُلوّ مكنيد؛ و از خواهشهاى آن مردمى كه از پيش گمراه شده بودند و بسيارى را گمراه كردند و خود از راه راست منحرف شدند پيروى مكنيد."/>
		<aya index="78" text="از بنى اسرائيل آنان كه كافر شدند به زبان داود و عيسى بن مريم لعنت شدند، و اين لعنت پاداش عصيان و تجاوزشان بود."/>
		<aya index="79" text="از كار زشتى كه مى‌كردند يكديگر را نهى نمى‌كردند و هرآينه بدكارى مى‌كردند."/>
		<aya index="80" text="بسيارى از ايشان را مى‌بينى كه با كافران دوستى مى‌ورزند. بد است آنچه پيشاپيش براى خود فرستادند. خشم خدا بر آنهاست و در عذاب جاودانه‌اند."/>
		<aya index="81" text="اگر به خدا و پيامبر و آنچه بر او نازل شده ايمان آورده بودند كافران را به دوستى نمى‌گرفتند، ولى بيشترشان فاسقانند."/>
		<aya index="82" text="دشمن‌ترين مردم نسبت به كسانى كه ايمان آورده‌اند يهود و مشركان را مى‌يابى، و مهربان‌ترين كسان نسبت به آنان كه ايمان آورده‌اند كسانى را مى‌يابى كه مى‌گويند: ما نصرانى هستيم. زيرا بعضى از ايشان كشيشان و راهبان هستند و آنها سرورى نمى‌جويند."/>
		<aya index="83" text="چون آنچه را كه بر پيامبر نازل شده بشنوند، و حقيقت را دريابند، چشمانشان پر از اشك مى‌شود. مى‌گويند: اى پروردگار ما، ايمان آورديم، ما را نيز در زمره شهادت‌دهندگان بنويس."/>
		<aya index="84" text="چرا به خدا و اين آيين حق كه بر ما نازل شده است ايمان نياوريم و طمع نورزيم در اينكه پروردگار ما ما را در شمار صالحان آورد؟"/>
		<aya index="85" text="به پاداش اين سخن كه گفتند، خدا آنان را به بهشتهايى كه در آن نهرها روان است پاداش داد. در آن جاودانند و اين است پاداش نيكوكاران."/>
		<aya index="86" text="و آنان كه كفر ورزيدند و آيات ما را تكذيب كردند اهل جهنمند."/>
		<aya index="87" text="اى كسانى كه ايمان آورده‌ايد، چيزهاى پاكيزه‌اى را كه خدا بر شما حلال كرده است حرام مكنيد و از حد درمگذريد كه خدا تجاوزكنندگان از حد را دوست ندارد."/>
		<aya index="88" text="از چيزهاى حلال و پاكيزه‌اى كه خدا به شما روزى داده است بخوريد و از خدايى كه به او ايمان آورده‌ايد بترسيد."/>
		<aya index="89" text="خداوند شما را به سبب سوگندهاى لغوتان بازخواست نخواهد كرد. ولى به سبب شكستن سوگندهايى كه به قصد مى‌خوريد، بازخواست مى‌كند و كفاره آن اطعام ده مسكين است از غذاى متوسطى كه به خانواده خويش مى‌خورانيد يا پوشيدن آنها يا آزاد كردن يك بنده، و هر كه نيابد سه روز روزه داشتن. اين كفاره قسم است، هرگاه كه قسم خورديد. به قسمهاى خود وفا كنيد. خدا آيات خود را براى شما اينچنين بيان مى‌كند، باشد كه سپاسگزار باشيد."/>
		<aya index="90" text="اى كسانى كه ايمان آورده‌ايد، شراب و قمار و بتها و گروبندى با تيرها پليدى و كار شيطان است، از آن اجتناب كنيد تا رستگار شويد."/>
		<aya index="91" text="شيطان مى‌خواهد با شراب و قمار ميان شما كينه و دشمنى افكند و شما را از ياد خدا و نماز باز دارد، آيا بس مى‌كنيد؟"/>
		<aya index="92" text="خدا و پيامبرش را اطاعت كنيد و پروا كنيد. اگر رويگردان شويد بدانيد كه وظيفه پيامبر ما رسانيدن پيام روشن خداوند است."/>
		<aya index="93" text="بر آنان كه ايمان آورده‌اند و كارهاى شايسته كرده‌اند در آنچه خورده‌اند گناهى نيست، هرگاه پرهيزگارى كنند و ايمان بياورند و به كارهاى شايسته پردازند، باز هم پرهيزگارى كنند و ايمان بياورند، باز هم پرهيزگارى كنند و نيكى، كه خدا نيكوكاران را دوست دارد."/>
		<aya index="94" text="اى كسانى كه ايمان آورده‌ايد، خدا شما را به صيدى كه به دست مى‌گيريد يا به نيزه شكار مى‌كنيد، مى‌آزمايد تا بداند چه كسى در نهان از او مى‌ترسد. و هر كه از اين پس از حد تجاوز كند او راست عذابى دردآور."/>
		<aya index="95" text="اى كسانى كه ايمان آورده‌ايد، هرگاه كه در احرام باشيد شكار را مكشيد. هر كه صيد را به عمد بكشد جزاى او قربانى كردن حيوانى است همانند آنچه كشته است به شرط آنكه دو عادل از شما گواهى دهند و قربانى را به كعبه رساند، يا به كفاره درويشان را طعام دهد، يا برابر آن روزه بگيرد، تا عقوبت كار خود بچشد. از آنچه در گذشته كرده‌ايد خدا عفو كرده است، ولى هر كه بدان باز گردد خدا از او انتقام مى‌گيرد، كه خدا پيروزمند و انتقام‌گيرنده است."/>
		<aya index="96" text="شكار دريايى و خوردن آن به جهت بهره‌مند شدنتان از آن، بر شما و مسافران حلال شده است. و شكار صحرايى تا هنگامى كه در احرام هستيد بر شما حرام شده. از خداوندى كه به نزد او گرد آورده مى‌شويد بترسيد."/>
		<aya index="97" text="خدا كعبه، بيت الحرام، را با ماه حرام و قربانى بى‌قلاده و قربانى با قلاده قوام كار مردم گردانيد، تا بدانيد كه خدا هر چه را كه در آسمانها و زمين است مى‌داند و او بر هر چيزى آگاه است."/>
		<aya index="98" text="بدانيد كه عقوبت خدا سخت است و هم او آمرزنده و مهربان است."/>
		<aya index="99" text="بر پيامبر جز رسانيدن پيام وظيفه‌اى نيست. و آنچه را كه آشكار مى‌سازيد يا پنهان مى‌داريد خدا مى‌داند."/>
		<aya index="100" text="بگو: ناپاك و پاك برابر نيستند، هر چند فراوانى ناپاك تو را به اعجاب افكند. پس اى خردمندان، از خداى بترسيد، باشد كه رستگار گرديد."/>
		<aya index="101" text="اى كسانى كه ايمان آورده‌ايد، از چيزهايى كه چون براى شما آشكار شوند اندوهگينتان مى‌كنند، مپرسيد. و اگر سؤال از آنها را واگذاريد تا به هنگام نزول قرآن، برايتان آشكار خواهد شد. خدا از آنها عفو كرده است كه آمرزنده و بردبار است."/>
		<aya index="102" text="مردمى كه پيش از شما بودند از آن چيزها سؤال كردند و بدان سبب كافر شدند."/>
		<aya index="103" text="خداوند درباره بَحيره و سائبه و وصيله و حامى حكمى نكرده است؛ ولى كافران بر خدا دروغ مى‌بندند و بيشترينشان بى‌خردند."/>
		<aya index="104" text="و چون به ايشان گويند كه به آنچه خدا نازل كرده است و به پيامبر روى آوريد، گويند: آن آيينى كه پدران خود را بدان معتقد يافته‌ايم ما را بس است. حتى اگر پدرانشان هيچ نمى‌دانسته‌اند و راه هدايت نيافته بوده‌اند؟"/>
		<aya index="105" text="اى كسانى كه ايمان آورده‌ايد، به خود پردازيد. اگر شما هدايت يافته‌ايد، آنان كه گمراه مانده‌اند به شما زيانى نرسانند. بازگشت همه شما نزد خداست، تا شما را به آن كارها كه مى‌كرده‌ايد آگاه گرداند."/>
		<aya index="106" text="اى كسانى كه ايمان آورده‌ايد، چون مرگتان فرا رسد به هنگام وصيت دو عادل را از ميان خودتان به شهادت گيريد، يا از غير خودتان، هرگاه كه در سفر بوديد و مرگتان فرارسيد. اگر از آن دو در شك بوديد نگاهشان داريد تا بعد از نماز، آنگاه به خدا سوگند خورند كه اين شهادت را به هيچ قيمتى دگرگون نكنيم هرچند به سود خويشاوندمان باشد و آن را كتمان نكنيم، اگر جز اين باشد از گناهكارانيم."/>
		<aya index="107" text="و هرگاه معلوم شود كه آن دو شاهد مرتكب گناه خيانت شده‌اند، دو شاهد ديگر كه اولى‌تر از آن دو باشند جاى ايشان را بگيرند. آن دو به خدا قسم خورند كه شهادت ما از شهادت آن دو درست‌تر است و ما از حق تجاوز نكنيم، هرگاه چنين كنيم از ستمكاران باشيم."/>
		<aya index="108" text="اين شيوه نزديك‌تر به آن است كه هم شهادت را بر وجه خود ادا كنند يا پس از سوگند خوردن از ردّ سوگندهايشان بترسند. از خدا بترسيد. و گوش فرا داريد. خدا مردم نافرمان را هدايت نمى‌كند."/>
		<aya index="109" text="روزى كه خدا پيامبران را گرد آورد و بپرسد كه دعوت شما را چگونه پاسخ دادند؟ گويند: ما را هيچ دانشى نيست، كه دانا به غيب تو هستى."/>
		<aya index="110" text="خدا به عيسى بن مريم گفت: نعمتى را كه به تو و مادرت ارزانى داشته‌ام ياد كن، آن زمان كه به روح‌القدس ياريت كردم تا تو چه در گهواره و چه در بزرگسالى سخن گويى، و به تو كتاب و حكمت و تورات و انجيل آموختم. و آنگاه كه به امر من از گِل چيزى چون پرنده ساختى و در آن دميدى و به امر من پرنده‌اى شد و كور مادرزاد و پيسى‌گرفته را به فرمان من شفا دادى و مردگان را به فرمان من زنده بيرون آوردى و چون با اين دلايل روشن نزد بنى اسرائيل آمدى، من آنان را از آسيب رساندن به تو بازداشتم و از ميانشان كسانى كه كافر بودند گفتند كه اين جز جادويى آشكار نيست."/>
		<aya index="111" text="و به حواريان وحى كردم: به من و به پيامبر من ايمان بياوريد. گفتند: ايمان آورديم، گواه باش كه ما تسليم هستيم."/>
		<aya index="112" text="و حواريان پرسيدند: اى عيسى بن مريم، آيا پروردگار تو مى‌تواند كه براى ما از آسمان مائده‌اى فرستد؟ گفت: اگر ايمان آورده‌ايد، از خدا بترسيد."/>
		<aya index="113" text="گفتند: مى‌خواهيم كه از آن مائده بخوريم تا دلهايمان آرام گيرد و بدانيم كه تو به ما راست گفته‌اى و بر آن شهادت دهيم."/>
		<aya index="114" text="عيسى بن مريم گفت: بار خدايا، اى پروردگار ما، براى ما مائده‌اى از آسمان بفرست، تا ما را و آنان را كه بعد از ما مى‌آيند عيدى و نشانى از تو باشد، و ما را روزى ده كه تو بهترين روزى‌دهندگان هستى."/>
		<aya index="115" text="خدا گفت: من آن مائده را براى شما مى‌فرستم؛ ولى هر كه از شما از آن پس كافر شود چنان عذابش مى‌كنم كه هيچ يك از مردم جهان را آن چنان عذاب نكرده باشم."/>
		<aya index="116" text="و آنگاه كه خدا به عيسى بن مريم گفت: آيا تو به مردم گفتى كه مرا و مادرم را سواى اللّه به خدايى گيريد؟ گفت: به پاكى ياد مى‌كنم تو را. نسزد مرا كه چيزى گويم كه نه شايسته آن باشم. اگر من چنين گفته بودم تو خود مى‌دانستى زيرا به آنچه در ضمير من مى‌گذرد دانايى و من از آنچه در ذات تو است بى‌خبرم. زيرا تو داناترين كسان به غيب هستى."/>
		<aya index="117" text="من به آنان جز آنچه تو فرمانم داده بودى نگفتم. گفتم كه اللّه پروردگار مرا و پروردگار خود را بپرستيد. و من تا در ميانشان بودم نگهبان عقيدتشان بودم و چون مرا ميرانيدى تو خود نگهبان عقيدتشان گشتى. و تو بر هر چيزى آگاهى."/>
		<aya index="118" text="اگر آنان را عذاب كنى، بندگان تو هستند و اگر آنان را بيامرزى، تو پيروزمند و حكيمى."/>
		<aya index="119" text="خدا گفت: اين روزى است كه راستگويان را راستى گفتارشان سود دهد. از آن آنهاست بهشتهايى كه در آن نهرها جارى است. همواره در آن جاويدان خواهند بود. خدا از آنان خشنود است و آنان نيز از خدا خشنودند. و اين كاميابى بزرگى است."/>
		<aya index="120" text="از آن خداست فرمانروايى آسمانها و زمين و آنچه ميان آنهاست. و او بر هر كارى تواناست."/>
	</sura>
	<sura index="6" name="الأنعام">
		<aya index="1" text="ستايش از آن خداوندى است كه آسمانها و زمين را بيافريد و تاريكيها و روشنايى را پديدار كرد، با اين همه، كافران با پروردگار خويش ديگرى را برابر مى‌دارند."/>
		<aya index="2" text="اوست كه شما را از گِل بيافريد و عمرى مقرر كرد: مدتى در نزد او معين. با اين همه، ترديد مى‌ورزيد."/>
		<aya index="3" text="در آسمانها و زمين، اوست كه خداوند است. نهان و آشكارتان را مى‌داند و از كردارتان آگاه است."/>
		<aya index="4" text="و هيچ آيه‌اى از آيات پروردگارشان بر ايشان نازل نشد، جز آنكه از آن رويگردان شدند."/>
		<aya index="5" text="چون سخن حق بر آنها عرضه شد، تكذيبش كردند. پس به زودى، خبر چيزهايى كه به ريشخندشان مى‌گرفتند به آنها خواهد رسيد."/>
		<aya index="6" text="آيا نديده‌اند كه پيش از آنها چه مردمى را هلاك كرده‌ايم؟ مردمى كه در زمين مكانتشان داده بوديم. آنچنان مكانتى كه به شما نداده‌ايم. و برايشان از آسمان بارانهاى پى در پى فرستاديم و رودها از زير پايشان روان ساختيم. آنگاه به كيفر گناهانشان هلاكشان كرديم و پس از آنها مردمى ديگر پديد آورديم."/>
		<aya index="7" text="حتى اگر كتابى نوشته بر روى كاغذ بر تو نازل مى‌كرديم و آن را با دست خويش لمس مى‌كردند، باز هم آن كافران مى‌گفتند كه اين جز جادويى آشكار نيست."/>
		<aya index="8" text="و گفتند: چرا فرشته‌اى بر او نازل نشده است؟ اگر فرشته‌اى مى‌فرستاديم كه كار به پايان مى‌رسيد و به آنها هيچ مهلتى داده نمى‌شد."/>
		<aya index="9" text="و اگر آن پيامبر را از ميان فرشتگان بر مى‌گزيديم باز هم او را به صورت مردى مى‌فرستاديم و اين خلط و اشتباه كه پديد آورده‌اند بر جاى مى‌نهاديم."/>
		<aya index="10" text="پيامبرانى را هم كه پيش از تو بودند مسخره مى‌كردند. پس مسخره‌كنندگان را عذابى كه به ريشخندش مى‌گرفتند فروگرفت."/>
		<aya index="11" text="بگو: در روى زمين بگرديد و بنگريد كه پايان كار تكذيب‌كنندگان چگونه بوده است."/>
		<aya index="12" text="بگو: از آن كيست آنچه در آسمانها و زمين است؟ بگو: از آن خداست. بخشايش را بر خود مقرر داشته، همه شما را در روز قيامت -كه در آن ترديدى نيست- گرد مى‌آورد. آنان كه به زيان خويش كار كرده‌اند، ايمان نمى‌آورند."/>
		<aya index="13" text="از آن اوست هر چه در شب و روز جاى دارد و اوست شنوا و دانا."/>
		<aya index="14" text="بگو: آيا ديگرى جز خدا را به دوستى گيرم كه آفريننده آسمانها و زمين است و مى‌خوراند و به طعامش نياز نيست؟ بگو: هر آينه من مأمور شده‌ام كه نخستين كسى باشم كه تسليم امر خدا شده باشد. پس، از مشركان مباش."/>
		<aya index="15" text="بگو: از عذاب آن روز بزرگ مى‌ترسم اگر از پروردگارم فرمان نبرم."/>
		<aya index="16" text="در آن روز، عذاب را از هر كه بگردانند مورد رحمت خدا واقع شده است، و اين كاميابى آشكارى است."/>
		<aya index="17" text="اگر خدا به تو محنتى برساند، هيچ كس جز او دفعش نتواند كرد، و اگر به تو خيرى برساند بر هر كارى تواناست."/>
		<aya index="18" text="و اوست قاهرى بالاتر از همه بندگان خويش و دانا و آگاه است."/>
		<aya index="19" text="بگو: شهادت چه كسى از هر شهادتى بزرگ‌تر است؟ بگو: خدا ميان من و شما گواه است و اين قرآن بر من وحى شده است تا شما را و هر كس را كه به او برسد بيم دهم. آيا شهادت مى‌دهيد كه با اللّه خدايان ديگرى هم هستند؟ بگو: من شهادت نمى‌دهم. بگو: جز اين نيست كه او خدايى است يكتا و از آنچه با او شريك مى‌سازيد بيزارم."/>
		<aya index="20" text="اهل كتاب او را چنان مى‌شناسند كه فرزندان خود را، اينان كه به خود زيان مى‌رسانيدند ايمان نمى‌آورند."/>
		<aya index="21" text="چه كسى است ستمكارتر از آنكه به خدا دروغ مى‌بندد يا آيات او را دروغ مى‌انگارد؟ هر آينه ستمكاران را رستگارى نيست."/>
		<aya index="22" text="روزى همه را گرد آوريم، سپس به آنها كه شرك آورده‌اند بگوييم: آن كسان كه مى‌پنداشتيد كه شريكان خدايند اكنون كجايند؟"/>
		<aya index="23" text="عذرى كه مى‌آورند جز اين نيست كه مى‌گويند: سوگند به خدا پروردگار ما كه ما مشرك نبوده‌ايم."/>
		<aya index="24" text="بنگر كه چگونه بر خود دروغ بستند و آن دروغها كه ساخته بودند ناچيز گرديد."/>
		<aya index="25" text="بعضى از آنها به سخن تو گوش مى‌دهند ولى ما بر دلهايشان پرده‌ها افكنده‌ايم تا آن را درنيابند و گوشهايشان را سنگين كرده‌ايم. و هر معجزه‌اى را كه بنگرند بدان ايمان نمى‌آورند. و چون نزد تو آيند، با تو به مجادله پردازند. كافران مى‌گويند كه اينها چيزى جز اساطير پيشينيان نيست."/>
		<aya index="26" text="اينان مردم را از پيامبر بازمى‌دارند و خود از او كناره مى‌جويند و حال آنكه نمى‌دانند كه تنها خويشتن را به هلاكت مى‌رسانند."/>
		<aya index="27" text="اگر آنها را در آن روز كه در برابر آتش نگاهشان داشته‌اند بنگرى، مى‌گويند: اى كاش ما را باز گردانند تا آيات پروردگارمان را تكذيب نكنيم و از مؤمنان باشيم."/>
		<aya index="28" text="نه، آنچه را كه از اين پيش پوشيده مى‌داشتند اكنون برايشان آشكار شده، اگر آنها را به دنيا بازگردانند، باز هم به همان كارها كه منعشان كرده بودند باز مى‌گردند. اينان دروغگويانند."/>
		<aya index="29" text="و گفتند: جز اين زندگى دنيوى ما هيچ نيست و ما ديگر بار زنده نخواهيم شد."/>
		<aya index="30" text="و اگر ببينى آن هنگام را كه در برابر پروردگارشان ايستاده‌اند، خدا مى‌گويد: آيا اين به حق نبود؟ گويند: آرى، سوگند به پروردگارمان. گويد: به كيفر آنكه كافر بوده‌ايد عذاب خدا را بچشيد."/>
		<aya index="31" text="زيان كردند آنهايى كه ديدار با خدا را دروغ پنداشتند. و چون قيامت به ناگهان فرا رسد، گويند: اى حسرتا بر ما به خاطر تقصيرى كه كرديم. اينان بار گناهانشان را بر پشت مى‌كشند. هان، چه بد بارى را بر دوش مى‌كشند."/>
		<aya index="32" text="و زندگى دنيا چيزى جز بازيچه و لهو نيست و پرهيزگاران را سراى آخرت بهتر است. آيا به عقل نمى‌يابيد؟"/>
		<aya index="33" text="مى‌دانيم كه سخنشان تو را اندوهگين مى‌سازد، ولى اينان تنها تو را تكذيب نمى‌كنند؛ بلكه اين ستمكاران سخن خدا را انكار مى‌كنند."/>
		<aya index="34" text="پيامبرانى را هم كه پيش از تو بودند تكذيب كردند ولى آنها بر آن تكذيب و آزار صبر كردند تا يارى ما فرا رسيدشان. و سخنان خدا را تغييردهنده‌اى نيست. و هر آينه پاره‌اى از اخبار پيامبران بر تو نازل شده است."/>
		<aya index="35" text="اگر اعراض كردن آنها بر تو گران است، خواهى نقبى در زمين بجوى يا نردبانى بر آسمان بنه تا معجزه‌اى برايشان بياورى. اگر خدا بخواهد، همه را به راه راست برد. پس، از نادانان مباش."/>
		<aya index="36" text="هرآينه تنها آنان كه مى‌شنوند مى‌پذيرند. و مردگان را خدا زنده مى‌كند و سپس همه به نزد او بازگردانده مى‌شوند."/>
		<aya index="37" text="و گفتند: چرا معجزه‌اى از پروردگارش بر او نازل نشده؟ بگو: خدا قادر است كه معجزه‌اى فرو فرستد. ولى بيشترينشان نمى‌دانند."/>
		<aya index="38" text="هيچ جنبنده‌اى در روى زمين نيست و هيچ پرنده‌اى با بالهاى خود در هوا نمى‌پرد مگر آنكه چون شما امتهايى هستند -ما در اين كتاب هيچ چيزى را فروگذار نكرده‌ايم- و سپس همه را در نزد پروردگارشان گرد مى‌آورند."/>
		<aya index="39" text="آنان كه آيات ما را تكذيب كرده‌اند كرانند و لالانند و در تاريكيهايند. خدا هر كه را خواهد گمراه كند و هر كه را خواهد به راه راست اندازد."/>
		<aya index="40" text="بگو: چه مى‌بينيد كه اگر بر شما عذاب خدا فرود آيد يا قيامت در رسد -اگر راست مى‌گوييد- باز هم جز خدا را مى‌خوانيد؟"/>
		<aya index="41" text="نه، تنها او را مى‌خوانيد و اگر بخواهد آن رنجى را كه خدا را به خاطر آن مى‌خوانيد از ميان مى‌برد و شما شريكى را كه براى او ساخته‌ايد از ياد مى‌بريد."/>
		<aya index="42" text="هر آينه بر امتهايى كه پيش از تو بودند پيامبرانى فرستاديم و آنان را به سختيها و آفتها دچار كرديم تا مگر زارى كنند."/>
		<aya index="43" text="پس چرا هنگامى كه عذاب ما به آنها رسيد زارى نكردند؟ زيرا دلهايشان را قساوت فراگرفته و شيطان اعمالشان را در نظرشان آراسته بود."/>
		<aya index="44" text="چون همه اندرزهايى را كه به آنها داده شده بود فراموش كردند، همه درها را به رويشان گشوديم تا از آنچه يافته بودند شادمان گشتند، پس به ناگاه فروگرفتيمشان و همگان نوميد گرديدند."/>
		<aya index="45" text="پس سپاس پروردگار جهانيان را كه ريشه ستمكاران بركنده شد."/>
		<aya index="46" text="بگو: آيا مى‌دانيد كه اگر اللّه گوش و چشمان شما را باز ستاند و بر دلهايتان مهر نهد چه خدايى جز اللّه آنها را به شما باز مى‌گرداند؟ بنگر كه آيات خدا را چگونه به شيوه‌هاى گوناگون بيان مى‌كنيم. باز هم روى برمى‌تابند."/>
		<aya index="47" text="بگو: چه مى‌بينيد، اگر عذاب خدا به ناگاه يا آشكارا بر شما فرود آيد، آيا جز ستمكاران هلاك مى‌شوند؟"/>
		<aya index="48" text="ما پيامبران را جز براى مژده‌دادن يا بيم‌كردن نمى‌فرستيم. پس هر كس كه ايمان آورد و كار شايسته كرد، بيمناك و محزون نمى‌شود."/>
		<aya index="49" text="و به كسانى كه آيات ما را تكذيب كرده‌اند، به كيفر نافرمانيشان، عذاب خواهد رسيد."/>
		<aya index="50" text="بگو: به شما نمى‌گويم كه خزاين خدا نزد من است. و علم غيب هم نمى‌دانم. و نمى‌گويم كه فرشته‌اى هستم. تنها از چيزى پيروى مى‌كنم كه بر من وحى شده است. بگو: آيا نابينا و بينا يكسانند؟ چرا نمى‌انديشيد؟"/>
		<aya index="51" text="آگاه ساز به اين كتاب، كسانى را كه از گردآمدن بر آستان پروردگارشان هراسناكند، كه ايشان را جز او هيچ ياورى و شفيعى نيست. باشد كه پرهيزگارى پيشه كنند."/>
		<aya index="52" text="كسانى را كه هر بامداد و شبانگاه پروردگار خويش را مى‌خوانند و خواستار خشنودى او هستند، طرد مكن. نه چيزى از حساب آنها بر عهده تو است و نه چيزى از حساب تو بر عهده ايشان. اگر آنها را طرد كنى، در زمره ستمكاران درآيى."/>
		<aya index="53" text="همچنين بعضى را به بعضى آزموديم، تا بگويند: آيا از ميان ما اينان بودند كه خدا به آنها نعمت داد؟ آيا خدا به سپاسگزاران داناتر نيست؟"/>
		<aya index="54" text="چون ايمان آوردگان به آيات ما نزد تو آمدند، بگو: سلام بر شما، خدا بر خويش مقرر كرده كه شما را رحمت كند، زيرا هر كس از شما كه از روى نادانى كارى بد كند، آنگاه توبه كند و نيكوكار شود، بداند كه خدا آمرزنده و مهربان است."/>
		<aya index="55" text="و اين چنين آيات را به تفصيل بيان مى‌كنيم، تا راه و رسم مجرمان آشكار گردد."/>
		<aya index="56" text="بگو: مرا منع كرده‌اند كه آن خدايانى را كه جز اللّه مى‌خوانيد پرستش كنم. بگو: از هوسهاى شما متابعت نمى‌كنم تا مبادا گمراه شوم و از هدايت يافتگان نباشم."/>
		<aya index="57" text="بگو: من از پروردگارم دليلى روشن دارم و شما آن دليل را دروغ مى‌خوانيد. آنچه بدين شتاب مى‌طلبيد به دست من نيست. حكم تنها حكم خداست. حقيقت را بيان مى‌كند و او بهترين داوران است."/>
		<aya index="58" text="بگو: اگر آنچه را كه بدين شتاب مى‌طلبيد به دست من بود، ميان من و شما كار به پايان مى‌رسيد، زيرا خدا به ستمكاران داناتر است."/>
		<aya index="59" text="كليدهاى غيب نزد اوست. جز او كسى را از غيب آگاهى نيست. هر چه را كه در خشكى و درياست مى‌داند. هيچ برگى از درختى نمى‌اُفتد مگر آنكه از آن آگاه است. و هيچ دانه‌اى در تاريكيهاى زمين و هيچ ترى و خشكى نيست جز آنكه در كتاب مبين آمده است."/>
		<aya index="60" text="و اوست كه شما را شب‌هنگام مى‌ميراند و هر چه در روز كرده‌ايد مى‌داند، آنگاه بامدادان شما را زنده مى‌سازد تا آن هنگام كه مدت معين عمرتان به پايان رسد. سپس بازگشتتان به نزد اوست و شما را از آنچه كرده‌ايد آگاه مى‌كند."/>
		<aya index="61" text="اوست قاهرى فراتر از بندگانش. نگهبانانى بر شما مى‌گمارد، تا چون يكى از شما را مرگ فرا رسد فرستادگان ما بى هيچ كوتاهى و گذشتى جان او بگيرند."/>
		<aya index="62" text="سپس به نزد خدا، مولاى حقيقى خويش بازگردانيده شوند. بدان كه حكم حكم اوست و او سريع‌ترين حسابگران است."/>
		<aya index="63" text="بگو: چه كسى شما را از وحشتهاى خشكى و دريا مى‌رهاند؟ او را به زارى و در نهان مى‌خوانيد كه اگر از اين مهلكه ما را برهاند، ما نيز از سپاسگزاران خواهيم بود."/>
		<aya index="64" text="بگو: خداست كه شما را از آن مهلكه و از هر اندوهى مى‌رهاند، باز هم بدو شرك مى‌آوريد."/>
		<aya index="65" text="بگو: او قادر بر آن هست كه از فراز سرتان يا از زير پاهايتان عذابى بر شما بفرستد، يا شما را گروه گروه درهم افكند و خشم و كين گروهى را به گروه ديگر بچشاند. بنگر كه آيات را چگونه گوناگون بيان مى‌كنيم. باشد كه به فهم دريابند."/>
		<aya index="66" text="قوم تو قرآن را دروغ مى‌شمردند در حالى كه سخنى است بر حق. بگو: من كارساز شما نيستم."/>
		<aya index="67" text="به زودى خواهيد دانست كه براى هر خبرى زمانى معين است."/>
		<aya index="68" text="و چون ببينى كه در آيات ما از روى عناد گفت و گو مى‌كنند از آنها رويگردان شو تا به سخنى جز آن پردازند. و اگر شيطان تو را به فراموشى افكند، چون به يادت آمد با آن مردم ستمكاره منشين."/>
		<aya index="69" text="كسانى كه پرهيزگارى پيشه كرده‌اند به گناه كافران بازخواست نخواهند شد، ولى بايد آنان را پند دهند. باشد كه پرهيزگار شوند."/>
		<aya index="70" text="و واگذار آن كسانى را كه دين خويش بازيچه و لهو گرفته‌اند و زندگانى دنيا فريبشان داد. و به قرآن پندشان ده مبادا بر كيفر اعمال خويش گرفتار آيند. جز خدا دادرس و شفيعى ندارند. و اگر براى رهايى خويش هر گونه فديه دهند پذيرفته نخواهد شد. اينان به عقوبت اعمال خود مأخوذند و به كيفر آنكه كافر شده‌اند برايشان شرابى از آب جوشان و عذابى دردآور مهيا شده است."/>
		<aya index="71" text="بگو: آيا سواى اللّه كسى را بخوانيم كه نه ما را سود مى‌دهد و نه زيان مى‌رساند؟ و آيا پس از آنكه خدا ما را هدايت كرده است، همانند آن كس كه شيطان گمراهش ساخته و حيران بر روى زمين رهايش كرده، از دين بازگرديم؟ او را يارانى است كه به هدايت ندايش مى‌دهند كه نزد ما بازگرد. بگو: هدايتى كه از سوى خدا باشد، هدايت واقعى است. و به ما فرمان رسيده كه در برابر پروردگار جهانيان تسليم شويم."/>
		<aya index="72" text="و نماز بخوانيد و از او بترسيد. اوست آنكه همگان نزدش محشور مى‌شويد."/>
		<aya index="73" text="و اوست آنكه آسمانها و زمين را به حق بيافريد. و روزى كه بگويد: موجود شو، پس موجود مى‌شود. گفتار او حق است. و در آن روز كه در صور دميده شود فرمانروايى از آن اوست. داناى نهان و آشكار است و او حكيم و آگاه است."/>
		<aya index="74" text="و ابراهيم پدرش آزر را گفت: آيا بتان را به خدايى مى‌گيرى؟ تو و قومت را به آشكارا در گمراهى مى‌بينم."/>
		<aya index="75" text="بدين سان به ابراهيم ملكوت آسمانها و زمين را نشان داديم تا از اهل يقين گردد."/>
		<aya index="76" text="چون شب او را فروگرفت، ستاره‌اى ديد. گفت: اين است پروردگار من. چون فرو شد، گفت: فرو شوندگان را دوست ندارم."/>
		<aya index="77" text="آنگاه ماه را ديد كه طلوع مى‌كند. گفت: اين است پروردگار من. چون فروشد، گفت: اگر پروردگار من مرا راه ننمايد، از گمراهان خواهم بود."/>
		<aya index="78" text="و چون خورشيد را ديد كه طلوع مى‌كند، گفت: اين است پروردگار من، اين بزرگتر است. و چون فروشد، گفت: اى قوم من، من از آنچه شريك خدايش مى‌دانيد بيزارم،"/>
		<aya index="79" text="من از روى اخلاص روى به سوى كسى آوردم كه آسمانها و زمين را آفريده است، و من از مشركان نيستم."/>
		<aya index="80" text="و قومش با او به ستيزه برخاستند. گفت: آيا درباره اللّه با من ستيزه مى‌كنيد، و حال آنكه او مرا هدايت كرده است؟ من از آن چيزى كه شريك او مى‌انگاريد، نمى‌ترسم. مگر آنكه پروردگار من چيزى را بخواهد. علم پروردگار من همه چيز را در برگرفته است. آيا پند نمى گيريد؟"/>
		<aya index="81" text="چرا از آن چيزى كه شريك خدايش ساخته‌ايد بترسم در حالى كه شما چيزهايى را كه هيچ دليلى درباره آنها نازل نكرده است مى‌پرستيد و بيمى به دل راه نمى‌دهيد؟ اگر مى‌دانيد بگوييد كه كدام يك از اين دو گروه به ايمنى سزاوارترند؟"/>
		<aya index="82" text="كسانى كه ايمان آورده‌اند و ايمان خود را به شرك نمى‌آلايند، ايمنى از آن ايشان است و ايشان هدايت يافتگانند."/>
		<aya index="83" text="اين برهان ما بود، كه آن را به ابراهيم تلقين كرديم در برابر قومش. هر كه را بخواهيم به درجاتى بالا مى‌بريم. هر آينه پروردگار تو حكيم و داناست."/>
		<aya index="84" text="و به او اسحاق و يعقوب را بخشيديم و همگى را هدايت كرديم. و نوح را پيش از اين هدايت كرده بوديم و از فرزندان ابراهيم داود و سليمان و ايوب و يوسف و موسى و هارون را هدايت كرديم. و نيكوكاران را اين گونه جزا دهيم."/>
		<aya index="85" text="و زكريا و يحيى و عيسى و الياس، كه همه از صالحان بودند."/>
		<aya index="86" text="و اسماعيل و اليسع و يونس و لوط، كه همه را بر جهانيان برترى نهاديم."/>
		<aya index="87" text="و از پدرانشان و فرزندانشان و برادرانشان بعضى را هدايت كرديم، و ايشان را برگزيديم و به راه راست راه نموديم."/>
		<aya index="88" text="اين است هدايت خدا. هر كه را از بندگانش خواهد بدان هدايت مى‌كند و اگر شرك آورده بودند اعمالى كه انجام داده بودند نابود مى‌گرديد."/>
		<aya index="89" text="اينان كسانى هستند كه به آنها كتاب و فرمان و نبوت داده‌ايم. اگر اين قوم بدان ايمان نياورند قوم ديگرى را بر آن گمارده‌ايم كه انكارش نمى‌كنند."/>
		<aya index="90" text="اينان كسانى هستند كه خدا هدايتشان كرده است، پس به روش ايشان اقتدا كن. بگو: در برابر آن هيچ پاداشى از شما نمى‌طلبم، اين كتاب جز اندرزى براى مردم جهان نيست."/>
		<aya index="91" text="وقتى كه مى‌گويند كه خدا بر هيچ انسانى چيزى نازل نكرده است، خدا را آنچنان كه درخور اوست نشناخته‌اند. بگو: كتابى را كه موسى براى روشنايى و هدايت مردم آورد، چه كسى بر او نازل كرده بود؟ آن را بر كاغذها نوشتيد، پاره‌اى از آن را آشكار مى‌سازيد ولى بيشترين را پنهان مى‌داريد. به شما چيزها آموختند كه از اين پيش نه شما مى‌دانستيد و نه پدرانتان مى‌دانستند. بگو: آن اللّه است. آنگاه رهايشان ساز تا همچنان به انكار خويش دلخوش باشند."/>
		<aya index="92" text="اين است كتابى مبارك كه نازل كرده‌ايم، تصديق كننده چيزى است كه پيش از آن نازل شده است. تا با آن مردم اُمّ القُرى و مردم اطرافش را بيم دهى. كسانى كه به روز قيامت ايمان دارند به آن نيز ايمان دارند. اينان مراقب نمازهاى خويشند."/>
		<aya index="93" text="كيست ستمكارتر از آن كس كه به خدا دروغ بست يا گفت كه به من وحى شده و حال آنكه به او هيچ چيز وحى نشده بود و آن كس كه گفت: من نيز همانند آياتى كه خدا نازل كرده است، نازل خواهم كرد؟ اگر ببينى آنگاه كه اين ستمكاران در سكرات مرگ گرفتارند و ملائكه بر آنها دست گشوده‌اند كه: جان خويش بيرون كنيد، امروز شما را به عذابى خواركننده عذاب مى‌كنند، و اين به كيفر آن است كه درباره خدا به ناحق سخن مى‌گفتيد و از آيات او سرپيچى مى‌كرديد."/>
		<aya index="94" text="هرآينه، تنها تنها، آن سان كه در آغاز شما را بيافريديم، نزد ما آمده‌ايد در حالى كه هر چه را كه ارزانيتان داشته بوديم پشت سر نهاده‌ايد و هيچ يك از شفيعانتان را كه مى‌پنداشتيد با شما شريكند همراهتان نمى‌بينيم. از هم بريده شده‌ايد و پندار خود را گمگشته يافته‌ايد."/>
		<aya index="95" text="خداست كه دانه و هسته را مى‌شكافد، و زنده را از مرده بيرون مى‌آورد و مرده را از زنده بيرون مى‌آورد. اين است خداى يكتا. پس، چگونه از حق منحرفتان مى‌كنند؟"/>
		<aya index="96" text="شكوفنده صبحگاهان است و شب را براى آرامش قرار داد و خورشيد و ماه را براى حساب‌كردن اوقات. اين است تقدير خداى پيروزمند دانا."/>
		<aya index="97" text="اوست خدايى كه ستارگان را پديد آورد تا به آنها در تاريكيهاى خشكى و دريا، راه خويش را بيابيد. آيات را براى آنان كه مى‌دانند به تفصيل بيان كرده‌ايم."/>
		<aya index="98" text="و اوست خداوندى كه شما را از يك تن بيافريد. سپس شما را قرارگاهى است و وديعت‌جايى است. آيات را براى آنان كه مى‌فهمند، به تفصيل بيان كرده‌ايم."/>
		<aya index="99" text="اوست خدايى كه از آسمان باران فرستاد و بدان باران هرگونه نباتى را رويانيديم، و از آن نبات ساقه‌اى سبز و از آن دانه‌هايى بر يكديگر چيده و نيز از جوانه‌هاى نخل خوشه‌هايى سر فرو هشته پديد آورديم، و نيز بستانهايى از تاكها و زيتون و انار، همانند و ناهمانند. به ميوه‌هايش آنگاه كه پديد مى‌آيند و آنگاه كه مى‌رسند بنگريد كه در آنها عبرتهاست براى آنان كه ايمان مى‌آورند."/>
		<aya index="100" text="براى خدا شريكانى از جن قرار دادند و حال آنكه جن را خدا آفريده است. و بى‌هيچ دانشى، به دروغ دخترانى و پسرانى براى او تصور كردند. او منزه است و فراتر است از آنچه وصفش مى‌كنند."/>
		<aya index="101" text="پديد آورنده آسمانها و زمين است. چگونه او را فرزندى باشد، و حال آنكه او را همسرى نيست. هر چيزى را او آفريده است و به هر چيزى داناست."/>
		<aya index="102" text="اين است خداى يكتا كه پروردگار شماست. خدايى جز او نيست. آفريننده هر چيزى. پس او را بپرستيد كه نگهبان هر چيزى است."/>
		<aya index="103" text="چشمها او را نمى‌بينند و او بينندگان را مى‌بيند. دقيق و آگاه است."/>
		<aya index="104" text="از سوى پروردگارتان براى شما نشانه‌هاى روشن آمد. هر كه از روى بصيرت مى‌نگرد به سود اوست و هر كه چشم بصيرت برهم نهد به زيان اوست. و من نگهدارنده شما نيستم."/>
		<aya index="105" text="آيات خدا را اينچنين گونه‌گون بيان مى‌كنيم، تا مباد كه بگويند كه از كس درس گرفته‌اى و ما اين آيات را براى اهل دانش بيان مى‌كنيم."/>
		<aya index="106" text="از هر چه از جانب پروردگارت بر تو وحى شده است پيروى كن. هيچ خدايى جز او نيست. و از مشركان روى برتاب."/>
		<aya index="107" text="اگر خدا مى‌خواست، آنان شرك نمى‌آوردند، و ما تو را نگهبانشان نساخته‌ايم و تو كارسازشان نيستى."/>
		<aya index="108" text="چيزهايى را كه آنان به جاى اللّه مى‌خوانند، دشنام مدهيد كه آنان نيز بى‌هيچ دانشى، از روى كينه‌توزى به اللّه دشنام دهند. اينچنين عمل هر قومى را در چشمشان آراسته‌ايم. پس بازگشت همگان به پروردگارشان است و او همه را از كارهايى كه كرده‌اند آگاه مى‌سازد."/>
		<aya index="109" text="تا آنجا كه توانستند، به سخت‌ترين قسمها، به خدا سوگند ياد كردند كه اگر معجزه‌اى برايشان نازل شود بدان ايمان آورند. بگو: همه معجزه‌ها نزد خداست و شما از كجا مى‌دانيد كه اگر معجزه‌اى نازل شود ايمان نمى‌آورند؟"/>
		<aya index="110" text="و همچنان كه در آغاز به آن ايمان نياوردند، اين بار نيز در دلها و ديدگانشان تصرف مى‌كنيم و آنان را سرگردان در طغيانشان رها مى‌سازيم."/>
		<aya index="111" text="و اگر ما فرشتگان را بر آنها نازل كرده بوديم و مردگان با ايشان سخن مى‌گفتند و هر چيزى را دسته‌دسته نزد آنان گرد مى‌آورديم، باز هم ايمان نمى‌آوردند، مگر اينكه خدا بخواهد. و ليك بيشترشان جاهلند."/>
		<aya index="112" text="و همچنين براى هر پيامبرى دشمنانى از شياطين انس و جن قرار داديم. براى فريب يكديگر، سخنان آراسته القا مى‌كنند. اگر پروردگارت مى‌خواست، چنين نمى‌كردند. پس با افترايى كه مى‌زنند رهايشان ساز؛"/>
		<aya index="113" text="تا آنان كه به قيامت ايمان ندارند گوش دل را بدان سپارند و پسندشان افتد و هر چه در خورشان هست انجام دهند."/>
		<aya index="114" text="آيا داور ديگرى جز خدا طلب كنم و حال آنكه اوست كه اين كتاب روشن را بر شما نازل كرده است؟ و اهل كتاب مى‌دانند كه به حق از جانب پروردگارت نازل شده است. پس، از شك‌آورندگان مباش."/>
		<aya index="115" text="و كلام پروردگار تو در راستى و عدالت به حد كمال است. هيچ كس نيست كه ياراى دگرگون‌كردن سخن او را داشته باشد و اوست شنوا و دانا."/>
		<aya index="116" text="اگر از اكثريتى كه در اين سرزمينند پيروى كنى، تو را از راه خدا گمراه سازند. زيرا جز از پى گمان نمى‌روند و جز به دروغ سخن نمى‌گويند."/>
		<aya index="117" text="پروردگار تو به كسانى كه از راه وى دور مى‌گردند آگاه‌تر است و هدايت يافتگان را بهتر مى‌شناسد."/>
		<aya index="118" text="اگر به آيات خدا ايمان داريد از ذبحى كه نام خدا بر آن ياد شده است بخوريد."/>
		<aya index="119" text="چرا از آنچه نام خدا بر آن ياد شده است نمى‌خوريد و خدا چيزهايى را كه بر شما حرام شده است به تفصيل بيان كرده است، مگر آنگاه كه ناچار گرديد؟ بسيارى بى‌هيچ دانشى ديگران را گمراه پندارهاى خود كنند. هرآينه پروردگار تو به متجاوزان از حد داناتر است."/>
		<aya index="120" text="و گناه را، چه آشكار باشد و چه پنهان، ترك گوييد. آنان كه مرتكب گناه مى‌شوند، به سزاى اعمال خود خواهند رسيد."/>
		<aya index="121" text="از ذبحى كه نام خدا بر آن ياد نشده است مخوريد كه خود نافرمانى است. و شياطين به دوستان خود القا مى‌كنند كه با شما مجادله كنند؛ اگر از ايشان پيروى كنيد از مشركانيد."/>
		<aya index="122" text="آيا آن كس كه مرده بود و ما زنده‌اش ساختيم و نورى فراراهش داشتيم تا بدان در ميان مردم راه خود را بيابد، همانند كسى است كه به تاريكى گرفتار است و راه بيرون‌شدن را نمى‌داند؟ اعمال كافران، در نظرشان اينچنين آراسته گرديده است."/>
		<aya index="123" text="و بدين سان در هر قريه‌اى مجرمانشان را بزرگانشان قرار داديم تا در آنجا مكر كنند، ولى نمى‌دانند كه جز با خود مكر نمى‌ورزند."/>
		<aya index="124" text="چون آيه‌اى بر آنها نازل شد، گفتند كه ما ايمان نمى‌آوريم تا آنگاه كه هر چه به پيامبران خدا داده شده به ما نيز داده شود. بگو: خدا داناتر است كه رسالت خود را در كجا قرار دهد. به زودى به مجرمان به كيفر مكرى كه مى‌ورزيده‌اند از جانب خدا خوارى و عذابى شديد خواهد رسيد."/>
		<aya index="125" text="هر كس را كه خدا خواهد كه هدايت كند دلش را براى اسلام مى‌گشايد، و هر كس را كه خواهد گمراه كند قلبش را چنان فرو مى‌بندد كه گويى مى‌خواهد كه به آسمان فرا رود. بدين سان خدا به آنهايى كه ايمان نمى‌آورند پليدى مى‌نهد."/>
		<aya index="126" text="اين است راه راست پروردگارت. آيات را براى مردمى كه پند مى‌گيرند به تفصيل بيان كرده‌ايم."/>
		<aya index="127" text="براى آنها در نزد پروردگارشان، خانه آرامش است. و به پاداش كارهايى كه مى‌كنند، خدا دوستدار آنهاست."/>
		<aya index="128" text="و روزى كه همگان را گرد آورد و گويد: اى گروه جنيان، شما بسيارى از آدميان را پيرو خويش ساختيد. يارانشان از ميان آدميان گويند: اى پروردگار ما، ما از يكديگر بهره‌مند مى‌شديم و به پايان زمانى كه براى زيستن ما قرار داده بودى رسيديم. گويد: جايگاه شما آتش است، جاودانه در آنجا خواهيد بود، مگر آنچه خدا بخواهد. هرآينه پروردگار تو حكيم و داناست."/>
		<aya index="129" text="و بدين سان ستمكاران را به كيفر كارهايى كه مى‌كردند به يكديگر وامى‌گذاريم."/>
		<aya index="130" text="اى گروه جنيان و آدميان، آيا بر شما پيامبرانى از خودتان فرستاده نشده تا آيات مرا برايتان بخوانند و شما را از ديدار چنين روزى بترسانند؟ گويند: ما به زيان خويش گواهى مى‌دهيم. زندگى دنيايى آنان را بفريفت و به زيان خود گواهى دادند، كه از كافران بودند."/>
		<aya index="131" text="و اين بدان سبب است كه پروردگار تو مردم هيچ قريه‌اى را كه بى‌خبر بودند از روى ستم هلاك نمى‌كرد."/>
		<aya index="132" text="براى هر يك برابر اعمالى كه انجام داده‌اند درجاتى است، كه پروردگار تو از آنچه مى‌كنند غافل نيست."/>
		<aya index="133" text="و پروردگار تو بى‌نياز و مهربان است. و همچنان كه شما را از نسل مردمان ديگر بيافريده است، اگر بخواهد، شما را مى‌برد و پس از شما، هر چه را كه بخواهد، جانشينتان مى‌سازد."/>
		<aya index="134" text="هر چه به شما وعده داده‌اند خواهد آمد و شما را راه گريزى نيست."/>
		<aya index="135" text="بگو: اى قوم من، هر چه از دستتان برمى‌آيد بكنيد كه من نيز مى‌كنم؛ به زودى خواهيد دانست كه پايان اين زندگى به سود كه خواهد بود، هر آينه ستمكاران رستگار نمى‌شوند."/>
		<aya index="136" text="براى خدا از كشته‌ها و چارپايانى كه آفريده است نصيبى معين كردند و به خيال خود گفتند كه اين از آن خداست و اين از آن بتان ماست. پس آنچه از آن بتانشان بود به خدا نمى‌رسيد، و آنچه از آن خدا بود به بتانشان مى‌رسيد. به گونه‌اى بد داورى مى‌كردند."/>
		<aya index="137" text="همچنين، كاهنان، كشتن فرزند را در نظر بسيارى از مشركان بياراستند تا هلاكشان كنند و درباره دينشان به شك و اشتباهشان افكنند. اگر خدا مى‌خواست چنين نمى‌كردند. پس با دروغى كه مى‌بافند رهايشان ساز."/>
		<aya index="138" text="از روى پندار گفتند: اينها چارپايان و كشتزاران ممنوع است. هيچ كس جز آنكه ما بخواهيم، نبايد از آنها بخورد. و اينها چارپايانى است كه سوارشدنشان حرام است و اينها چارپايانى است كه نام خدا را بر آنها ياد نكنند به خدا افترا مى‌بندند و به زودى به كيفر افترايى كه مى‌بسته‌اند جزايشان را خواهد داد."/>
		<aya index="139" text="و گفتند: آنچه در شكم اين چارپايان است براى مردان ما حلال و براى زنانمان حرام است، و اگر مردار باشد زن و مرد در آن شريكند. خدا به سبب اين گفتار مجازاتشان خواهد كرد. هر آينه او حكيم و داناست."/>
		<aya index="140" text="زيان كردند كسانى كه به سفاهت بى هيچ حجتى فرزندان خود را كشتند و به خدا دروغ بستند و آنچه را به ايشان روزى داده بود حرام كردند. اينان گمراه شده‌اند و راه هدايت را نيافته‌اند."/>
		<aya index="141" text="و اوست كه باغهايى آفريد نيازمند به داربست و بى‌نياز از داربست، و درخت خرما و كشتزار، با طعمهاى گوناگون، و زيتون و انار، همانند، در عين حال ناهمانند. چون ثمره آوردند از آنها بخوريد و در روز درو حق آن را نيز بپردازيد و اسراف مكنيد كه خدا اسرافكاران را دوست ندارد."/>
		<aya index="142" text="و نيز، چارپايانى كه بار مى‌برند يا در خور بار برداشتن نيستند. از آنچه خدا به شما روزى داده است بخوريد و از شيطان پيروى مكنيد كه او دشمن آشكار شماست."/>
		<aya index="143" text="هشت لنگه: از گوسفند، نر و ماده و از بز، نر و ماده. بگو: آيا آن دو نر را حرام كرده است يا آن دو ماده را يا آنچه را در شكم مادگان است؟ اگر راست مى‌گوييد از روى علم به من خبر دهيد."/>
		<aya index="144" text="و از شتر نر و ماده و از گاو نر و ماده، بگو: آيا آن دو نر را حرام كرده است يا آن دو ماده را يا آنچه را كه در شكم مادگان است؟ آيا آن هنگام كه خدا چنين فرمان مى‌داد شما آنجا بوديد؟ پس چه كسى ستمكارتر از آن كسى است كه به خدا دروغ مى‌بندد تا از روى بى‌خبرى مردم را گمراه كند؟ هر آينه خدا ستمكاران را هدايت نمى‌كند."/>
		<aya index="145" text="بگو: در ميان آنچه بر من وحى شده است چيزى را كه خوردن آن حرام باشد نمى‌يابم، جز مردار يا خون ريخته يا گوشت خوك كه پليد است يا حيوانى كه در كشتنش مرتكب نافرمانى شوند و جز با گفتن نام اللّه ذبحش كنند. اگر كسى ناچار به خوردن گردد هرگاه بى‌ميلى جويد و از حد نگذراند بداند كه خدا آمرزنده و مهربان است."/>
		<aya index="146" text="و بر يهود حرام كرديم هر حيوان صاحب ناخنى را و از گاو و گوسفند پيه آن دو را جز آنچه بر پشت آنهاست يا بر چرب‌روده آنهاست يا به استخوانشان چسبيده باشد. به سبب ستمكاريشان اينچنين كيفرشان داديم، و ما راستگويانيم."/>
		<aya index="147" text="اگر تو را تكذيب كردند، بگو: پروردگار شما صاحب رحمتى گسترده است، و خشم و عذابش از مجرمان بازداشته نخواهد شد."/>
		<aya index="148" text="مشركان خواهند گفت: اگر خدا مى‌خواست، ما و پدرانمان مشرك نمى‌شديم و چيزى را حرام نمى‌كرديم. همچنين كسانى كه پيش از آنها بودند پيامبران را تكذيب كردند و خشم و عذاب ما را چشيدند. بگو: اگر شما را دانشى هست آن را براى ما آشكار سازيد. ولى شما، تنها، از گمان خويش پيروى مى‌كنيد و گزافه‌گويانى بيش نيستند."/>
		<aya index="149" text="بگو: خاص خداست دليل محكم و رسا، اگر مى‌خواست همه شما را هدايت مى‌كرد."/>
		<aya index="150" text="بگو: گواهانتان را كه گواهى مى‌دهند كه خدا اين يا آن را حرام كرده است بياوريد. پس اگر گواهى دادند تو با آنان گواهى مده، و از خواسته‌هاى آنان كه آيات ما را تكذيب كرده‌اند و به آخرت ايمان ندارند و كسانى را با پروردگارشان برابر مى‌دارند، پيروى مكن."/>
		<aya index="151" text="بگو: بياييد تا آنچه را كه پروردگارتان بر شما حرام كرده است برايتان بخوانم. اينكه به خدا شرك مياوريد. و به پدر و مادر نيكى كنيد. و از بيم درويشى فرزندان خود را مكشيد. ما به شما و ايشان روزى مى‌دهيم. و به كارهاى زشت چه پنهان و چه آشكارا نزديك مشويد. و كسى را كه خدا كشتنش را حرام كرده است -مگر به حق- مكشيد. اينهاست آنچه خدا شما را بدان سفارش مى‌كند، باشد كه به عقل دريابيد."/>
		<aya index="152" text="به مال يتيم نزديك مشويد مگر به نيكوترين وجهى كه به صلاح او باشد تا به سن بلوغ رسد. و پيمانه و وزن را از روى عدل تمام كنيد. ما به كسى جز به اندازه توانش تكليف نمى‌كنيم. و هرگاه سخن گوييد عادلانه گوييد هر چند به زيان خويشاوندان باشد. و به عهد خدا وفا كنيد. اينهاست آنچه خدا شما را بدان سفارش مى‌كند، باشد كه پند گيريد."/>
		<aya index="153" text="و اين است راه راست من. از آن پيروى كنيد و به راه‌هاى گوناگون مرويد كه شما را از راه خدا پراكنده مى‌سازد. اينهاست آنچه خدا شما را بدان سفارش مى‌كند، شايد پرهيزگار شويد."/>
		<aya index="154" text="سپس به موسى كتاب داديم تا بر كسى كه نيكوكار بوده است نعمت را تمام كنيم و براى بيان هر چيزى و نيز براى راهنمايى و رحمت. باشد كه به ديدار پروردگارشان ايمان بياورند."/>
		<aya index="155" text="اين كتابى است مبارك. آن را نازل كرده‌ايم. پس، از آن پيروى كنيد و پرهيزگار باشيد، باشد كه مورد رحمت قرار گيريد."/>
		<aya index="156" text="تا نگوييد كه تنها بر دو طايفه‌اى كه پيش از ما بودند كتاب نازل شده و ما از آموختن آنها غافل بوده‌ايم."/>
		<aya index="157" text="يا نگوييد كه اگر بر ما نيز كتاب نازل مى‌شد بهتر از آنان به راه هدايت مى‌رفتيم. بر شما نيز از جانب پروردگارتان دليل روشن و هدايت و رحمت فرا رسيد. پس چه كسى ستمكارتر از آن كس است كه آيات خدا را دروغ پنداشت و از آنها رويگردان شد؟ به زودى كسانى را كه از آيات ما رويگردان شده‌اند به سبب اين اعراضشان به عذابى بد كيفر خواهيم داد."/>
		<aya index="158" text="آيا انتظارى جز آن دارند كه فرشتگان نزدشان بيايند؟ يا پروردگارت؟ يا نشانه‌اى از نشانه‌هاى خدا بر آنها ظاهر شود؟ روزى كه برخى نشانه‌هاى خدا آشكار شود، ايمان كسى كه پيش از آن ايمان نياورده يا به هنگام ايمان كار نيكى انجام نداده است، براى او سودى نخواهد داشت. بگو: چشم به راه باشيد، ما نيز چشم به راهيم."/>
		<aya index="159" text="تو را با آنها كه دين خويش فرقه‌فرقه كردند و دسته‌دسته شدند، كارى نيست. كار آنها با خداست. و خدا آنان را به كارهايى كه مى‌كردند آگاه مى‌سازد."/>
		<aya index="160" text="هر كس كار نيكى انجام دهد ده برابر به او پاداش دهند، و هر كه كار بدى انجام دهد تنها همانند آن كيفر بيند، تا ستمى بر آنها نرفته باشد."/>
		<aya index="161" text="بگو: پروردگار من مرا به راه راست هدايت كرده است؛ به دينى همواره استوار، دين حنيف ابراهيم. و او از مشركان نبود."/>
		<aya index="162" text="بگو: نماز من و قربانى من و زندگى من و مرگ من براى خدا آن پروردگار جهانيان است."/>
		<aya index="163" text="او را شريكى نيست. به من چنين امر شده است، و من از نخستين مسلمانانم."/>
		<aya index="164" text="بگو: آيا جز اللّه، پروردگارى جويم؟ او پروردگار هر چيزى است و هر كس تنها كيفر كار خويش را مى‌بيند. و كسى بار گناه ديگرى را بر دوش نمى‌كشد. سپس بازگشت همه شما به نزد پروردگارتان است و او شما را به آن چيزهايى كه در آن اختلاف مى‌ورزيديد آگاه مى‌كند."/>
		<aya index="165" text="اوست خدايى كه شما را خليفگان زمين كرد، و بعضى را بر بعض ديگر به درجاتى برترى داد، تا شما را در چيزى كه عطايتان كرده است بيازمايد. هر آينه پروردگارت زود كيفر مى‌دهد و او آمرزنده و مهربان است."/>
	</sura>
	<sura index="7" name="الأعراف">
		<aya index="1" text="الف، لام، ميم، صاد."/>
		<aya index="2" text="كتابى است كه بر تو نازل شده، در دل تو از آن ترديدى نباشد، تا به آن بيم دهى و مؤمنان را پندى باشد."/>
		<aya index="3" text="از آنچه از جانب پروردگارتان برايتان نازل شده است پيروى كنيد و سواى او، از خدايان ديگر متابعت مكنيد. شما چه اندك پند مى‌پذيريد."/>
		<aya index="4" text="چه بسا قريه‌هايى كه مردمش را به هلاكت رسانيديم، و عذاب ما شب هنگام يا آنگاه كه به خواب نيمروزى فرورفته بودند، به آنان دررسيد."/>
		<aya index="5" text="چون عذاب ما به آنان دررسيد سخنشان جز اين نبود كه گفتند: ما ستمكار بوديم."/>
		<aya index="6" text="البته از مردمى كه برايشان پيامبرانى فرستاده شده و نيز از پيامبرانى كه فرستاده شده‌اند سؤال خواهيم كرد."/>
		<aya index="7" text="و از هر چه كرده‌اند با آگاهى تمام برايشان حكايت خواهيم كرد، زيرا ما هرگز غايب نبوده‌ايم."/>
		<aya index="8" text="در آن روز، وزن‌كردن به حق خواهد بود. آنها كه ترازويشان سنگين است رستگارانند."/>
		<aya index="9" text="آنان كه ترازوى اعمالشان سبك گشته است كسانى هستند كه به آيات ما ايمان نياورده بودند و از اين رو به خود زيان رسانيده‌اند."/>
		<aya index="10" text="در زمين جايگاهتان داديم و راه‌هاى معيشتتان را در آن قرار داديم. و چه اندك سپاس مى‌گزاريد."/>
		<aya index="11" text="و شما را بيافريديم، و صورت بخشيديم، آنگاه به فرشتگان گفتيم: آدم را سجده كنيد. همه، جز ابليس، سجده كردند و ابليس در شمار سجده‌كنندگان نبود."/>
		<aya index="12" text="خدا گفت: وقتى تو را به سجده فرمان دادم، چه چيز تو را از آن بازداشت؟ گفت: من از او بهترم، مرا از آتش آفريده‌اى و او را از گِل."/>
		<aya index="13" text="گفت: از اين مقام فرو شو. تو را چه رسد كه در آن گردنكشى كنى؟ بيرون رو كه تو از خوارشدگانى."/>
		<aya index="14" text="گفت: مرا تا روز قيامت كه زنده مى‌شوند مهلت ده."/>
		<aya index="15" text="گفت: تو از مهلت‌يافتگانى."/>
		<aya index="16" text="گفت: حال كه مرا نوميد ساخته‌اى، من هم ايشان را از راه راست تو منحرف مى‌كنم."/>
		<aya index="17" text="آنگاه از پيش و از پس و از چپ و راست بر آنها مى‌تازم. و بيشترينشان را شكرگزار نخواهى يافت."/>
		<aya index="18" text="گفت: از اينجا بيرون شو، منفور مطرود. از كسانى كه پيروى تو گزينند و از همه شما جهنم را خواهم انباشت."/>
		<aya index="19" text="اى آدم، تو و همسرت در بهشت مكان گيريد. از هر جا كه خواهيد بخوريد ولى به اين درخت نزديك مشويد كه در شمار بر خويش ستم‌كنندگان خواهيد شد."/>
		<aya index="20" text="پس شيطان آن دو را وسوسه كرد، تا شرمگاهشان را كه از آنها پوشيده بود در نظرشان آشكار كند. و گفت: پروردگارتان شما را از اين درخت منع كرد تا مباد از فرشتگان يا جاويدانان شويد."/>
		<aya index="21" text="و برايشان سوگند خورد كه نيكخواه شمايم."/>
		<aya index="22" text="و آن دو را بفريفت و به پستى افكند. چون از آن درخت خوردند شرمگاه‌هايشان آشكار شد و به پوشيدن خويش از برگهاى بهشت پرداختند. پروردگارشان ندا داد: آيا شما را از آن درخت منع نكرده بودم و نگفته بودم كه شيطان به آشكارا دشمن شماست؟"/>
		<aya index="23" text="گفتند: اى پروردگار ما، به خود ستم كرديم و اگر ما را نيامرزى و بر ما رحمت نياورى از زيان‌ديدگان خواهيم بود."/>
		<aya index="24" text="گفت: فرو شويد، برخى دشمن برخى ديگر، و تا روز قيامت زمين قرارگاه و جاى تمتع شما خواهد بود."/>
		<aya index="25" text="گفت: در آنجا زندگى خواهيد كرد و در آنجا خواهيد مرد و از آن بيرون آورده شويد."/>
		<aya index="26" text="اى فرزندان آدم، براى شما جامه‌اى فرستاديم تا شرمگاهتان را بپوشد و نيز جامه زينت. و جامه پرهيزگارى از هر جامه‌اى بهتر است. و اين يكى از آيات خداست، باشد كه پند گيرند."/>
		<aya index="27" text="اى فرزندان آدم، شيطان شما را نفريبد، همچنان كه پدر و مادرتان را از بهشت بيرون راند، لباس از تنشان كند تا شرمگاهشان را به ايشان بنماياند. او و قبيله‌اش از جايى كه آنها را نمى‌بينيد شما را مى‌بينند. ما شيطانها را دوستان كسانى قرار داديم كه ايمان نمى‌آورند."/>
		<aya index="28" text="چون كار زشتى كنند، گويند: پدران خود را نيز چنين يافته‌ايم و خدا ما را بدان فرمان داده است. بگو: خدا به زشتكارى فرمان نمى‌دهد. چرا چيزهايى به خدا نسبت مى‌دهيد كه نمى‌دانيد؟"/>
		<aya index="29" text="بگو: پروردگار من به عدل فرمان داده است، و به هنگام هر نماز روى به جانب او داريد و او را با ايمان خالص بخوانيد. و همچنان كه شما را آفريده است باز مى‌گرديد."/>
		<aya index="30" text="فرقه‌اى را هدايت كرده و فرقه‌اى گمراهى را در خورند. اينان شيطانها را به جاى خدا به دوستى گرفتند و مى‌پندارند كه هدايت‌يافته‌اند."/>
		<aya index="31" text="اى فرزندان آدم، به هنگام هر عبادت لباس خود بپوشيد. و نيز بخوريد و بياشاميد ولى اسراف مكنيد، كه خدا اسرافكاران را دوست نمى‌دارد."/>
		<aya index="32" text="بگو: چه كسى لباسهايى را كه خدا براى بندگانش پديد آورده، و خوردنيهاى خوش‌طعم را حرام كرده است؟ بگو: اين چيزها در اين دنيا براى كسانى است كه ايمان آورده‌اند و در روز قيامت نيز خاص آنها باشد. آيات خدا را براى دانايان اينچنين به تفصيل بيان مى‌كنيم."/>
		<aya index="33" text="بگو: پروردگار من زشتكاريها را چه آشكار باشند و چه پنهان و نيز گناهان و افزونى‌جستن به ناحق را، حرام كرده است، و نيز حرام است چيزى را شريك خدا سازيد كه هيچ دليلى بر وجود آن نازل نشده است، يا در باره خدا چيزهايى بگوييد كه نمى‌دانيد."/>
		<aya index="34" text="هر امتى را مدت عمرى است. چون اجلشان فراز آيد، يك ساعت پيش و پس نشوند."/>
		<aya index="35" text="اى فرزندان آدم، هرگاه پيامبرانى از خود شما بيايند و آيات مرا بر شما بخوانند، كسانى كه پرهيزگارى كنند و به صلاح آيند بيمى بر آنها نيست و خود غمگين نمى‌شوند."/>
		<aya index="36" text="و آنها كه آيات ما را به دروغ نسبت داده و از آن سر برتافته‌اند اهل جهنمند و جاودانه در آن خواهند بود."/>
		<aya index="37" text="كيست ستمكارتر از آن كه به خدا دروغ بندد يا آيات او را دروغ انگارد؟ نصيبى كه برايشان مقرر شده به آنها خواهد رسيد. آنگاه كه فرستادگان ما بيايند تا جانشان را بگيرند، مى‌پرسند: آن چيزهايى كه به جاى خدا پرستش مى‌كرديد، اكنون كجايند؟ گويند: تباه شدند و از دست ما رفتند. و در اين حال به زيان خود شهادت دهند، كه كافر بوده‌اند."/>
		<aya index="38" text="گويد: به ميان امتهايى كه پيش از شما بوده‌اند، از جن و انس، در آتش داخل شويد. هر امتى كه به آتش داخل شود امت همكيش خود را لعنت كند. تا چون همگى در آنجا گرد آيند، گروه‌هايى كه پيرو بوده‌اند در باره گروه‌هايى كه پيشوا بوده‌اند گويند: پروردگارا، اينان ما را گمراه كردند، دو چندان در آتش عذابشان كن. گويد: عذاب همه دوچندان است ولى شما نمى‌دانيد."/>
		<aya index="39" text="پيشوايان به پيروان گويند: شما را بر ما هيچ برترى نيست، اينك به كيفر كارهايى كه كرده بوديد عذاب را بچشيد."/>
		<aya index="40" text="درهاى آسمان بر روى كسانى كه آيات ما را تكذيب كرده‌اند و از آنها سر برتافته‌اند، گشوده نخواهد شد و به بهشت در نخواهند آمد تا آنگاه كه شتر از سوراخ سوزن بگذرد. و مجرمان را اينچنين كيفر مى‌دهيم."/>
		<aya index="41" text="بسترى از آتش جهنم در زير و پوششى از آتش جهنم بر روى دارند. و ستمكاران را اينچنين كيفر مى‌دهيم."/>
		<aya index="42" text="به هيچ كس جز اندازه توانش تكليف نمى‌كنيم. آنان كه ايمان آورده‌اند و كارهاى نيكو كرده‌اند اهل بهشتند و در آنجا جاويدانند."/>
		<aya index="43" text="و هرگونه كينه‌اى را از دلشان برمى‌كنيم. نهرها در زير پايشان جارى است. گويند: سپاس خدايى را كه ما را بدين راه رهبرى كرده و اگر ما را رهبرى نكرده بود، راه خويش نمى‌يافتيم. رسولان پروردگار ما به حق آمدند. و آنگاه ايشان را ندا دهند كه به پاداش كارهايى كه مى‌كرديد اين بهشت را به شما داده‌اند."/>
		<aya index="44" text="بهشتيان دوزخيان را آواز دهند كه ما به حقيقت يافتيم آنچه را كه پروردگارمان وعده داده بود، آيا شما نيز به حقيقت يافته‌ايد آنچه را كه پروردگارتان وعده داده بود؟ گويند: آرى. آنگاه آوازدهنده‌اى در آن ميان آواز دهد كه لعنت خدا بر كافران باد؛"/>
		<aya index="45" text="آنان كه از راه خدا روى برمى‌گردانند و آن را كجروى مى‌پندارند و به قيامت ايمان ندارند."/>
		<aya index="46" text="و ميانشان حايلى است، و بر اعراف مردانى هستند كه همه را به نشانيشان مى‌شناسند و اهل بهشت را آواز مى‌دهند كه سلام بر شما باد. اينان هر چند طمع بهشت دارند ولى هنوز بدان داخل نشده‌اند."/>
		<aya index="47" text="چون چشم به جانب دوزخيان گردانند گويند: اى پروردگار ما، ما را در شمار ستمكاران قرار مده."/>
		<aya index="48" text="ساكنان اعراف مردانى را كه از نشانيشان مى‌شناسند آواز دهند و گويند: آن خواسته كه گرد آورده بوديد و آن همه سركشى كه داشتيد شما را فايده‌اى نبخشيد."/>
		<aya index="49" text="آيا اينان همان كسانند كه شما سوگند خورده بوديد كه رحمت خداوند نصيبشان نمى‌شود؟ داخل در بهشت شويد، نه بيمى بر شماست و نه غمگين مى‌شويد."/>
		<aya index="50" text="دوزخيان بهشتيان را آواز دهند كه اندكى آب يا از چيزهايى كه خدا به شما ارزانى كرده است بر ما فرو ريزيد. گويند: خدا آنها را بر كافران حرام كرده است."/>
		<aya index="51" text="امروز آنان را كه دين خويش لهو و بازيچه پنداشتند و زندگى دنيا فريبشان داده بود فراموش مى‌كنيم، همچنان كه آنها نيز رسيدن به اين روز را از ياد برده بودند و آيات ما را تكذيب مى‌كردند."/>
		<aya index="52" text="براى هدايت مؤمنان و بخشايش به ايشان كتابى آورديم كه در آن هر چيز را از روى دانش به تفصيل بيان كرده‌ايم."/>
		<aya index="53" text="آيا جز نتيجه اعمال انتظارى دارند؟ روزى كه نتيجه اعمال پديدار شود، كسانى كه آن روز را از ياد برده مى‌گويند: پيامبران پروردگار ما به حق آمدند. آيا شفيعانى هستند كه ما را شفاعت كنند؟ يا آنكه كسى هست كه ما را باز گرداند تا كارهاى ديگرى جز آن كارها كه مى‌كرديم، انجام دهيم؟ به خود زيان رسانيدند و آن بتان را كه به دروغ ساخته بودند اينك از دست داده‌اند."/>
		<aya index="54" text="پروردگار شما اللّه است كه آسمانها و زمين را در شش روز آفريد. پس به عرش پرداخت. شب را در روز مى‌پوشاند و روز شتابان آن را مى‌طلبد. و آفتاب و ماه و ستارگان مسخّر فرمان او هستند. آگاه باشيد كه او راست آفرينش و فرمانروايى. خدا آن پروردگار جهانيان به غايت بزرگ است."/>
		<aya index="55" text="پروردگارتان را با تضرع و در نهان بخوانيد، زيرا او متجاوزان سركش را دوست ندارد."/>
		<aya index="56" text="در زمين آنگاه كه به صلاح آمده است فساد مكنيد. و خدا را از روى بيم و اميد بخوانيد. و رحمت خدا به نيكوكاران نزديك است."/>
		<aya index="57" text="و اوست كه پيشاپيش رحمت خود بادها را به بشارت مى‌فرستد. چون بادها ابرهاى گرانبار را بردارند، ما آن را به سرزمينهاى مرده روان سازيم و از آن باران مى‌فرستيم و به باران هر گونه ثمره‌اى را مى‌رويانيم. مردگان را نيز اينچنين زنده مى‌گردانيم شايد پند گيريد."/>
		<aya index="58" text="و سرزمين خوب گياه آن به فرمان پروردگارش مى‌رويد، و زمين بد جز اندك گياهى از آن پديد نمى‌آيد. براى مردمى كه سپاس مى‌گويند آيات خدا را اينچنين گونه‌گون بيان مى‌كنيم."/>
		<aya index="59" text="نوح را بر قومش به رسالت فرستاديم. گفت: اى قوم من، اللّه را بپرستيد، شما را خدايى جز او نيست، من از عذاب روزى بزرگ بر شما بيمناكم."/>
		<aya index="60" text="مهتران قومش گفتند: تو را به آشكارا در گمراهى مى‌بينيم."/>
		<aya index="61" text="گفت: اى قوم من، گمراهى را در من راهى نيست، من پيامبرى از جانب پروردگار جهانيانم."/>
		<aya index="62" text="پيامهاى پروردگارم را به شما مى‌رسانم و شما را اندرز مى‌دهم و از خدا، آن مى‌دانم كه شما نمى‌دانيد."/>
		<aya index="63" text="آيا از اينكه بر مردى از خودتان از جانب پروردگارتان وحى نازل شده است تا شما را بترساند و پرهيزگارى كنيد و كارى كند كه مورد رحمت قرار گيريد، به شگفت آمده‌ايد؟"/>
		<aya index="64" text="پس تكذيبش كردند و ما او و كسانى را كه با او در كشتى بودند رهانيديم و آنان را كه آيات ما را دروغ مى‌انگاشتند غرقه ساختيم، كه مردمى بى‌بصيرت بودند."/>
		<aya index="65" text="و بر قوم عاد، برادرشان هود را فرستاديم. گفت: اى قوم من، اللّه را بپرستيد كه شما را جز او خدايى نيست، و چرا نمى‌پرهيزيد؟"/>
		<aya index="66" text="مهتران قوم او كه كافر شده بودند، گفتند: مى‌بينيم كه به بيخردى گرفتار شده‌اى و پنداريم كه از دروغگويان باشى."/>
		<aya index="67" text="گفت: اى قوم من، در من نشانى از بيخردى نيست، من پيامبر پروردگار جهانيانم."/>
		<aya index="68" text="پيامهاى پروردگارم را به شما مى‌رسانم و شما را اندرزگويى امينم."/>
		<aya index="69" text="آيا از اينكه بر مردى از خودتان از جانب پروردگارتان وحى نازل شده است تا شما را بترساند، تعجب مى‌كنيد؟ به ياد آريد آن زمان را كه شما را جانشين قوم نوح ساخت و به جسم فزونى داد. پس نعمتهاى خدا را به ياد آوريد، باشد كه رستگار گرديد."/>
		<aya index="70" text="گفتند: آيا نزد ما آمده‌اى تا تنها اللّه را بپرستيم و آنچه را كه پدرانمان مى‌پرستيدند رها كنيم؟ اگر راست مى‌گويى آنچه را كه به ما وعده مى‌دهى بياور."/>
		<aya index="71" text="گفت: عذاب و خشم پروردگارتان حتماً بر شما نازل خواهد شد. آيا در باره اين بتهايى كه خود و پدرانتان بدين نامها ناميده‌ايد و خدا هيچ دليلى بر آنها نازل نساخته است، با من ستيزه مى‌كنيد؟ به انتظار بمانيد من هم با شما به انتظار مى‌مانم."/>
		<aya index="72" text="هود و همراهانش را به پايمردى رحمت خويش رهانيديم و كسانى را كه آيات ما را تكذيب كردند و ايمان نياورده بودند از ريشه بركنديم."/>
		<aya index="73" text="بر قوم ثمود، برادرشان صالح را فرستاديم. گفت: اى قوم من، اللّه را بپرستيد، شما را هيچ خدايى جز او نيست، از جانب خدا براى شما نشانه‌اى آشكار آمد. اين ماده‌شتر خدا، برايتان نشانه‌اى است. رهايش كنيد تا در زمين خدا بچرد و هيچ آسيبى به او نرسانيد كه عذابى دردآور شما را فرا خواهد گرفت."/>
		<aya index="74" text="به ياد آريد آن زمان را كه شما را جانشينان قوم عاد كرد و در اين زمين جاى داد تا بر روى خاكش قصرها برافرازيد و در كوهستانهايش خانه‌هايى بكنيد. نعمتهاى خدا را ياد كنيد و در زمين تبهكارى و فساد مكنيد."/>
		<aya index="75" text="مهتران قومش كه گردنكشى مى‌كردند، به زبون‌شدگان قوم كه ايمان آورده بودند گفتند: آيا مى‌دانيد كه صالح از جانب پروردگارش آمده است؟ گفتند: ما به آيينى كه بدان مأمور شده ايمان داريم."/>
		<aya index="76" text="گردنكشان گفتند: ما به كسى كه شما ايمان آورده‌ايد ايمان نمى‌آوريم."/>
		<aya index="77" text="پس ماده‌شتر را پى كردند و از فرمان پروردگارشان سرباز زدند و گفتند: اى صالح، اگر پيامبر هستى آنچه را به ما وعده مى‌دهى بياور."/>
		<aya index="78" text="پس زلزله‌اى سخت آنان را فروگرفت و در خانه‌هاى خود بر جاى مردند."/>
		<aya index="79" text="صالح از آنان روى برگردانيد و گفت: اى قوم من، رسالت پروردگارم را به شما رسانيدم و اندرزتان دادم ولى شما نيكخواهان را دوست نداريد."/>
		<aya index="80" text="و لوط را فرستاديم. آنگاه به قوم خود گفت: چرا كارى زشت مى‌كنيد، كه هيچ كس از مردم جهان پيش از شما نكرده است؟"/>
		<aya index="81" text="شما به جاى زنان با مردان شهوت مى‌رانيد. شما مردمى تجاوزكار هستيد."/>
		<aya index="82" text="جواب قوم او جز اين نبود كه گفتند: آنها را از قريه خود برانيد كه آنان مردمى هستند كه از كار ما بيزارى مى‌جويند."/>
		<aya index="83" text="لوط و خاندانش را نجات داديم. جز زنش كه با ديگران در شهر ماند."/>
		<aya index="84" text="بر آنها بارانى باريديم، بنگر كه عاقبت مجرمان چگونه بود."/>
		<aya index="85" text="و بر مردم مدين برادرشان شعيب را فرستاديم. گفت: اى قوم من، اللّه را بپرستيد، شما را خدايى جز او نيست، از جانب پروردگارتان نشانه‌اى روشن آمده است. پيمانه و ترازو را تمام ادا كنيد و به مردم كم مفروشيد و از آن پس كه زمين به صلاح آمده است در آن فساد مكنيد، كه اگر ايمان آورده‌ايد، اين برايتان بهتر است."/>
		<aya index="86" text="و بر سر راه‌ها منشينيد تا مؤمنان به خدا را بترسانيد و از راه خدا بازداريد و به كجروى واداريد. و به ياد آريد آنگاه كه اندك بوديد، خدا بر شمار شما افزود. و بنگريد كه عاقبت مفسدان چگونه بوده است."/>
		<aya index="87" text="اگر گروهى از شما به آنچه من از جانب خدا بدان مبعوث شده‌ام، ايمان آورده‌اند و گروهى هنوز ايمان نياورده‌اند، صبر كنيد تا خدا ميان ما حكم كند كه او بهترين داوران است."/>
		<aya index="88" text="مهتران قومش كه سركشى پيشه كرده بودند گفتند: اى شعيب، تو و كسانى را كه به تو ايمان آورده‌اند از قريه خويش مى‌رانيم مگر آنكه به آيين ما برگرديد. گفت: و هر چند از آن كراهت داشته باشيم؟"/>
		<aya index="89" text="پس از آنكه خدا ما را از كيش شما رهانيده است اگر بدان بازگرديم، بر خدا دروغ بسته باشيم، و ما ديگر بار بدان كيش بازنمى‌گرديم، مگر آنكه خدا آن پروردگار ما خواسته باشد. زيرا علم پروردگار ما بر همه چيز احاطه دارد. ما بر خدا توكل مى‌كنيم. اى پروردگار ما، ميان ما و قوم ما به حق، راهى بگشا كه تو بهترين راهگشايان هستى."/>
		<aya index="90" text="مهتران قومش كه كافر بودند، گفتند: اگر از شعيب پيروى كنيد سخت زيان كرده‌ايد."/>
		<aya index="91" text="پس زلزله‌اى سخت آنان را فرو گرفت و در خانه‌هاى خود بر جاى مُردند."/>
		<aya index="92" text="آنان كه شعيب را به دروغگويى نسبت دادند، گويى كه هرگز در آن ديار نبوده‌اند. آنان كه شعيب را به دروغگويى نسبت دادند خود زيان كردند."/>
		<aya index="93" text="پس، از آنها رويگردان شد و گفت: اى قوم من، هرآينه پيامهاى پروردگارم را به شما رسانيدم و اندرزتان دادم. چگونه بر مردمى كافر اندوهگين شوم؟"/>
		<aya index="94" text="و ما هيچ پيامبرى را به هيچ قريه‌اى نفرستاديم مگر آنكه ساكنانش را به سختى و بيمارى گرفتار كرديم، باشد كه تضرع كنند."/>
		<aya index="95" text="آنگاه جاى بلا و محنت را به خوشى و خوبى سپرديم، تا شمارشان افزون شد و گفتند: آن پدران ما بودند با سختى و بهروزى. ناگهان آنان را بى‌خبر فرو گرفتيم."/>
		<aya index="96" text="اگر مردم قريه‌ها ايمان آورده و پرهيزگارى پيشه كرده بودند بركات آسمان و زمين را به رويشان مى‌گشوديم، ولى پيامبران را به دروغگويى نسبت دادند. ما نيز به كيفر كردارشان مؤاخذه‌شان كرديم."/>
		<aya index="97" text="آيا مردم قريه‌ها پنداشتند از اينكه عذاب ما شب‌هنگام كه به خواب رفته‌اند بر سر آنها بيايد، در امانند؟"/>
		<aya index="98" text="و آيا مردم قريه‌ها پنداشتند از اينكه عذاب ما به هنگام چاشت كه به بازيچه مشغولند بر سر آنها بيايد، در امانند؟"/>
		<aya index="99" text="آيا پنداشتند كه از مكر خدا در امانند؟ از مكر خدا جز زيانكاران ايمن ننشينند."/>
		<aya index="100" text="آيا براى آنان كه زمين را از پيشينيان به ارث برده‌اند، باز ننموده است كه اگر بخواهيم آنها را نيز به كيفر گناهانشان به عقوبت مى‌رسانيم و بر دلهايشان مُهر مى‌نهيم تا شنيدن نتوانند؟"/>
		<aya index="101" text="اينها قريه‌هايى است كه ما اخبارشان را بر تو حكايت كنيم. پيامبرانشان با دلايل روشن آمدند. و به آن چيزها كه از آن پيش دروغ خوانده بودند، ايمان نياوردند. و خدا بر دلهاى كافران اينچنين مُهر مى‌نهد."/>
		<aya index="102" text="در بيشترينشان وفاى به عهد نيافتيم و بيشترين را جز نافرمانان نديديم."/>
		<aya index="103" text="بعد از آنها موسى را با آياتمان بر فرعون و قومش مبعوث داشتيم. به خلافش برخاستند. اينك بنگر كه عاقبت مفسدان چگونه بوده است."/>
		<aya index="104" text="موسى گفت: اى فرعون، من پيامبرى از جانب پروردگار عالميانم."/>
		<aya index="105" text="شايسته است كه در باره خدا جز به راستى سخن نگويم. من همراه با معجزه‌اى از جانب پروردگارتان آمده‌ام. بنى‌اسرائيل را با من بفرست."/>
		<aya index="106" text="گفت: اگر راست مى‌گويى و معجزه‌اى به همراه دارى، آن را بياور."/>
		<aya index="107" text="عصايش را انداخت، اژدهايى راستين شد."/>
		<aya index="108" text="و دستش را بيرون آورد، در نظر آنان كه مى‌ديدند سفيد و درخشان بود."/>
		<aya index="109" text="مهتران قوم فرعون گفتند: اين جادوگرى است دانا."/>
		<aya index="110" text="مى‌خواهد شما را از سرزمينتان بيرون كند، چه مى‌فرماييد؟"/>
		<aya index="111" text="گفتند: او و برادرش را نگه دار و كسان به شهرها بفرست."/>
		<aya index="112" text="تا همه جادوگران دانا را نزد تو بياورند."/>
		<aya index="113" text="جادوگران نزد فرعون آمدند و گفتند: اگر غلبه يابيم، ما را پاداشى هست؟"/>
		<aya index="114" text="گفت: آرى، و شما از مقربان خواهيد بود."/>
		<aya index="115" text="گفتند: اى موسى، آيا نخست تو مى‌افكنى، يا ما بيفكنيم؟"/>
		<aya index="116" text="گفت: شما بيفكنيد. چون افكندند، ديدگان مردم را جادو كردند و آنان را ترسانيدند و جادويى عظيم آوردند."/>
		<aya index="117" text="و به موسى وحى كرديم كه عصاى خود را بيفكن. به ناگاه ديدند كه همه جادوهايشان را مى‌بلعد."/>
		<aya index="118" text="پس حق به ثبوت رسيد و كارهاى آنان باطل شد."/>
		<aya index="119" text="در همان جا مغلوب شدند، و خوار و زبون بازگشتند."/>
		<aya index="120" text="جادوگران به سجده وادار شدند."/>
		<aya index="121" text="گفتند: به پروردگار جهانيان ايمان آورديم؛"/>
		<aya index="122" text="پروردگار موسى و هارون."/>
		<aya index="123" text="فرعون گفت: آيا پيش از آنكه من به شما رخصت دهم به او ايمان آورديد؟ اين حيله‌اى است كه درباره اين شهر انديشيده‌ايد تا مردمش را بيرون كنيد. به زودى خواهيد دانست."/>
		<aya index="124" text="دستها و پايهايتان را به خلاف يكديگر خواهم بريد و همگيتان را بر دار خواهم كرد."/>
		<aya index="125" text="گفتند: ما به نزد پروردگارمان باز مى‌گرديم."/>
		<aya index="126" text="خشم بر ما نمى‌گيرى، جز آنكه چون نشانه‌هاى پروردگارمان بر ما آشكار شد به آنها ايمان آورديم. اى پروردگار ما، بر ما شكيبايى ببار و ما را مسلمان بميران."/>
		<aya index="127" text="مهتران قوم فرعون گفتند: آيا موسى و قومش را مى‌گذارى تا در زمين فساد كنند و تو و خدايانت را ترك گويد؟ گفت: پسرانشان را خواهم كشت و زنانشان را زنده خواهم گذاشت. ما بالاتر از ايشانيم و بر آنها غلبه مى‌يابيم."/>
		<aya index="128" text="موسى به قومش گفت: از خدا مدد جوييد و صبر پيشه سازيد كه اين زمين از آن خداست و به هر كس از بندگانش كه بخواهد آن را به ميراث مى‌دهد. و سرانجام نيك از آن پرهيزگاران است."/>
		<aya index="129" text="گفتند: پيش از آنكه تو بيايى در رنج بوديم و پس از آنكه آمدى باز در رنجيم. گفت: اميد است كه پروردگارتان دشمنتان را هلاك كند و شما را در روى زمين جانشين او گرداند. آنگاه بنگرد كه چه مى‌كنيد."/>
		<aya index="130" text="قوم فرعون را به قحط و نقصان محصول مبتلا كرديم، شايد پند گيرند."/>
		<aya index="131" text="چون نيكيى نصيبشان مى‌شد مى‌گفتند: حق ماست. و چون بديى به آنها مى‌رسيد، موسى و همراهانش را بدشگون مى‌دانستند. آگاه باشيد، آن نيك و بد كه به ايشان رسد از خداست، ولى بيشترينشان نمى دانند."/>
		<aya index="132" text="و گفتند: هر گونه نشانه‌اى براى ما بياورى كه ما را بدان مسحور كنى به تو ايمان نخواهيم آورد."/>
		<aya index="133" text="ما نيز بر آنها نشانه‌هايى آشكار و گوناگون چون طوفان و ملخ و شپش و قورباغه و خون فرستاديم. باز سركشى كردند، كه مردمى مجرم بودند."/>
		<aya index="134" text="و چون عذاب بر آنها فرود آمد، گفتند: اى موسى، بدان عهدى كه خدا را با تو هست او را بخوان، كه اگر اين عذاب از ما دور كنى به تو ايمان مى‌آوريم و بنى‌اسرائيل را با تو مى‌فرستيم."/>
		<aya index="135" text="چون تا آن زمان كه قرار نهاده بودند عذاب را از آنها دور كرديم، پيمان خود را شكستند."/>
		<aya index="136" text="پس، از ايشان انتقام گرفتيم و در دريا غرقشان كرديم. زيرا آيات ما را دروغ مى‌انگاشتند و از آنها غفلت مى‌ورزيدند."/>
		<aya index="137" text="و به آن مردمى كه به ناتوانى افتاده بودند، شرق و غرب آن سرزمين را كه بركت داده بوديم به ميراث داديم، و وعده نيكويى كه پروردگار تو به بنى‌اسرائيل داده بود بدان سبب كه شكيبايى ورزيده بودند، به كمال رسيد و هر چه را فرعون و قومش مى‌ساختند و كاخهايى را كه برمى‌افراشتند ويران كرديم."/>
		<aya index="138" text="و بنى‌اسرائيل را از دريا گذرانيديم. و بر قومى گذشتند كه به پرستش بتهاى خود دل بسته بودند. گفتند: اى موسى، همان طور كه آنها را خدايانى است براى ما هم خدايى بساز. گفت: شما مردمى بى‌خرد هستيد."/>
		<aya index="139" text="آنچه اينان در آنند، نابودشونده و كارى كه مى‌كنند باطل است."/>
		<aya index="140" text="گفت: آيا جز الله، برايتان خدايى بجويم، و حال آنكه اوست كه شما را بر جهانيان برترى بخشيد؟"/>
		<aya index="141" text="و شما را از آل فرعون رهانيديم. به عذابهاى سختتان مى‌آزردند، پسرانتان را مى‌كشتند و زنانتان را زنده مى‌گذاشتند و در اين از جانب پروردگارتان آزمايشى بزرگ بود."/>
		<aya index="142" text="سى شب با موسى وعده نهاديم و ده شب ديگر بر آن افزوديم تا وعده پروردگارش چهل شب كامل شد. و موسى به برادرش هارون گفت: بر قوم من جانشين من باش و راه صلاح پيش گير و به طريق مفسدان مرو."/>
		<aya index="143" text="چون موسى به ميعادگاه ما آمد و پروردگارش با او سخن گفت، گفت: اى پروردگار من، بنماى، تا در تو نظر كنم. گفت: هرگز مرا نخواهى ديد. به آن كوه بنگر، اگر بر جاى خود قرار يافت، تو نيز مرا خواهى ديد. چون پروردگارش بر كوه تجلى كرد، كوه را خرد كرد و موسى بيهوش بيفتاد. چون به هوش آمد گفت: تو منزهى، به تو بازگشتم و من نخستين مؤمنانم."/>
		<aya index="144" text="گفت: اى موسى، من تو را به پيامهايم و سخن گفتنم از ميان مردم برگزيدم، پس آنچه را به تو داده‌ام فرا گير و از سپاسگزاران باش."/>
		<aya index="145" text="براى او در آن الواح هر گونه اندرز و تفصيل هر چيز را نوشتيم. پس گفتيم: آن را به نيرومندى بگير، و قومت را بفرماى تا به بهترين آن عمل كنند، به زودى جايگاه نافرمانان را به شما نشان دهم."/>
		<aya index="146" text="آن كسانى را كه به ناحق در زمين سركشى مى‌كنند، زودا كه از آيات خويش رويگردان سازم، چنان كه هر آيتى را كه ببينند ايمان نياورند و اگر طريق هدايت ببينند از آن نروند و اگر طريق گمراهى ببينند از آن بروند. زيرا اينان آيات را دروغ انگاشتند و از آن غفلت ورزيدند."/>
		<aya index="147" text="و اعمال آنان كه آيات ما و ديدار قيامت را دروغ انگاشتند، ناچيز شد. آيا جز در مقابل كردارشان كيفر خواهند ديد؟"/>
		<aya index="148" text="قوم موسى بعد از او از زيورهايشان تنديس گوساله‌اى ساختند كه بانگ مى‌كرد. آيا نمى‌بينند كه آن گوساله با آنها سخن نمى‌گويد و ايشان را به هيچ راهى هدايت نمى‌كند؟ آن را به خدايى گرفتند و بر خود ستم كردند."/>
		<aya index="149" text="و چون از آن كار پشيمان شدند و ديدند كه در گمراهى افتاده‌اند، گفتند: اگر پروردگارمان به ما رحم نكند و ما را نيامرزد، در زمره زيان‌كردگان خواهيم بود."/>
		<aya index="150" text="چون موسى خشمگين و اندوهناك نزد قوم خود بازگشت، گفت: در غيبت من چه بد جانشينانى بوديد. چرا بر فرمان پروردگار خود پيشى گرفتيد؟ و الواح را بر زمين افكند، و موى برادرش را گرفت و به سوى خود كشيد. هارون گفت: اى پسر مادرم، اين قوم مرا زبون يافتند و نزديك بود كه مرا بكشند، مرا دشمنكام مكن و در شمار ستمكاران مياور."/>
		<aya index="151" text="گفت: اى پروردگار من، مرا و برادرم را بيامرز و ما را در رحمت خويش داخل كن كه تو مهربان‌ترين مهربانانى."/>
		<aya index="152" text="آنان كه گوساله را برگزيدند به زودى به غضب پروردگارشان گرفتار خواهند شد و در زندگانى اينجهانى به خوارى خواهند افتاد. دروغسازان را اينچنين كيفر مى‌دهيم."/>
		<aya index="153" text="آنان كه مرتكب كارهاى بد شدند، آنگاه توبه كردند و ايمان آوردند، بدانند كه پروردگار تو پس از توبه، آمرزنده و مهربان است."/>
		<aya index="154" text="چون خشم موسى فرو نشست، الواح را برگرفت. و در نوشته‌هاى آن، براى آنهايى كه از پروردگارشان بيمناكند، هدايت و رحمت بود."/>
		<aya index="155" text="موسى براى وعده گاه ما از ميان قومش هفتاد مرد را برگزيد. چون زلزله آنها را فرو گرفت، گفت: اى پروردگار من، اگر مى‌خواستى ايشان را و مرا پيش از اين هلاك مى‌كردى. آيا به خاطر اعمالى كه بيخردان ما انجام داده‌اند ما را به هلاكت مى‌رسانى؟ واين جز امتحان تو نيست. هر كس را بخواهى بدان گمراه مى‌كنى و هر كس را بخواهى هدايت. تو ياور ما هستى، ما را بيامرز و بر ما ببخشاى كه تو بهترين آمرزندگانى."/>
		<aya index="156" text="براى ما در دنيا و آخرت نيكى بنويس. ما به سوى تو بازگشته‌ايم گفت: عذاب خود را به هر كس كه بخواهم مى‌رسانم و رحمت من همه چيز را دربرمى‌گيرد. آن را براى كسانى كه پرهيزگارى مى‌كنند و زكات مى‌دهند و به آيات ما ايمان مى‌آورند مقرر خواهم داشت."/>
		<aya index="157" text="آنان كه از اين رسول، اين پيامبر امى كه نامش را در تورات و انجيل خود نوشته مى‌يابند، پيروى مى‌كنند-آن كه به نيكى فرمانشان مى‌دهد و از ناشايست بازشان مى‌دارد و چيزهاى پاكيزه را بر آنها حلال مى‌كند و چيزهاى ناپاك را حرام و بار گرانشان را از دوششان برمى دارد و بند و زنجيرشان را مى‌گشايد. پس كسانى كه به او ايمان آوردند و حرمتش را نگاه داشتند و ياريش كردند و از آن كتاب كه بر او نازل كرده‌ايم پيروى كردند، رستگارانند."/>
		<aya index="158" text="بگو: اى مردم، من فرستاده خدا بر همه شما هستم. آن خدايى كه فرمانروايى آسمانها و زمين از آن اوست و هيچ خدايى جز او نيست. زنده مى‌كند و مى‌ميراند. پس به خدا و رسول او، آن پيامبر امى كه به خدا و كلمات او ايمان دارد، ايمان بياوريد و از او پيروى كنيد، باشد كه هدايت شويد."/>
		<aya index="159" text="گروهى از قوم موسى هستند كه مردم را به حق راه مى‌نمايند و به عدالت رفتار مى‌كنند."/>
		<aya index="160" text="بنى‌اسرائيل را به دوازده سبط تقسيم كرديم. و چون قوم موسى از او آب خواستند به او وحى كرديم كه عصايت را بر سنگ بزن. از آن سنگ دوازده چشمه روان شد. و هر گروه آبشخور خويش را بشناخت. و ابر را سايبانشان ساختيم و برايشان من و سلوى نازل كرديم. بخوريد از اين چيزهاى پاكيزه كه بر شما روزى داده‌ايم. و آنان به ما ستم نكردند بلكه به خودشان ستم مى‌كردند."/>
		<aya index="161" text="و به آنان گفته شد كه در اين قريه سكونت كنيد و هر جا هر چه خواهيد بخوريد و بگوييد كه گناهان ما را بريز و سجده‌كنان از دروازه داخل شويد، تا گناهانتان را بيامرزيم. به پاداش نيكوكاران خواهيم افزود."/>
		<aya index="162" text="از ميان آنان، آن گروه كه بر خود ستم كرده بودند سخنى را كه به آنها گفته شده بود ديگر كردند. پس به كيفر ستمى كه مى‌كردند برايشان از آسمان عذاب فرستاديم."/>
		<aya index="163" text="درباره آن قريه نزديك به دريا از ايشان بپرس. آنگاه كه در روز شنبه سنت مى‌شكستند. زيرا در روزى كه شنبه مى‌كردند ماهيان آشكار بر روى آب مى‌آمدند و روزى كه شنبه نمى‌كردند نمى‌آمدند. اينان را كه مردمى نافرمان بودند اينچنين مى‌آزموديم."/>
		<aya index="164" text="و آنگاه كه گروهى از ايشان گفتند: چرا قومى را پند مى‌دهيد كه خدا هلاكشان خواهد كرد و به عذابى دردناك مبتلا خواهد ساخت؟ گفتند: تا ما را نزد پروردگارتان عذرى باشد. و باشد كه پرهيزگار شوند."/>
		<aya index="165" text="چون اندرزى را كه به آنها داده شده بود فراموش كردند، آنان را كه از بدى پرهيز مى‌كردند نجات داديم و گنهكاران را به سبب گناهشان به عذابى سخت فرو گرفتيم."/>
		<aya index="166" text="و چون از ترك چيزى كه از آن منعشان كرده بودند سرپيچى كردند، گفتيم: بوزينگانى مطرود شويد."/>
		<aya index="167" text="و پروردگار تو اعلام كرد كه كسى را بر آنان بگمارد كه تا به روز قيامت به عذابى ناگوار معذبشان گرداند. هرآينه پروردگار تو زود عقوبت مى‌كند و نيز آمرزنده و مهربان است."/>
		<aya index="168" text="آنان را گروه گروه در زمين تقسيم كرديم، بعضى نيكوكار و بعضى جز آن. و به نيكيها و بديها آزموديم، شايد بازگردند."/>
		<aya index="169" text="بعد از اينان گروهى به جايشان نشستند و وارث آن كتاب شدند كه به متاع دنيوى دل بستند و گفتند كه به زودى آمرزيده مى‌شويم. و اگر همانند آن باز هم متاعى بيابند برگيرند. آيا از ايشان پيمان نگرفته‌اند كه درباره خدا جز به راستى سخن نگويند، حال آنكه آنچه در آن كتاب آمده بود خوانده بودند؟ سراى آخرت براى كسانى كه مى‌پرهيزند بهتر است. آيا تعقل نمى‌كنيد؟"/>
		<aya index="170" text="آنان كه به كتاب خدا تمسك مى‌جويند و نماز مى‌گزارند بدانند كه پاداش نيكوكاران را تباه نمى‌سازيم."/>
		<aya index="171" text="و كوه را بر فراز سرشان چون سايبانى نگه داشتيم و مى‌پنداشتند كه اكنون بر سرشان خواهد افتاد. كتابى را كه به شما داده‌ايم با نيرومندى بگيريد و هر چه را كه در آن آمده است به ياد داريد، باشد كه پرهيزگار شويد."/>
		<aya index="172" text="و پروردگار تو از پشت بنى‌آدم فرزندانشان را بيرون آورد. و آنان را بر خودشان گواه گرفت و پرسيد: آيا من پروردگارتان نيستم؟ گفتند: آرى، گواهى مى‌دهيم. تا در روز قيامت نگوييد كه ما از آن بى‌خبر بوديم."/>
		<aya index="173" text="يا نگوييد كه پدران ما پيش از اين مشرك بودند و ما نسلى بوديم بعد از آنها و آيا به سبب كارى كه گمراهان كرده بودند ما را به هلاكت مى‌رسانى؟"/>
		<aya index="174" text="آيات را اينچنين به روشنى بيان مى‌كنيم، شايد بازگردند."/>
		<aya index="175" text="خبر آن مرد را بر ايشان بخوان كه آيات خويش را به او عطا كرده بوديم و او از آن علم عارى گشت و شيطان در پى‌اش افتاد و در زمره گمراهان درآمد."/>
		<aya index="176" text="اگر خواسته بوديم به سبب آن علم كه به او داده بوديم رفعتش مى‌بخشيديم، ولى او در زمين بماند و از پى هواى خويش رفت. مثَل او چون مثَل آن سگ است كه اگر به او حمله كنى زبان از دهان بيرون آرد و اگر رهايش كنى بازهم زبان از دهان بيرون آرد. مثَل آنان كه آيات را دروغ انگاشتند نيز چنين است. قصه را بگوى، شايد به انديشه فرو روند."/>
		<aya index="177" text="بد است مثَل مردمى كه آيات ما را دروغ انگاشتند و به خود ستم روا مى‌داشتند."/>
		<aya index="178" text="هر كس را كه خداى راه نمايد، راه خويش بيابد. و آنان را كه گمراه سازد زيانكار شوند."/>
		<aya index="179" text="براى جهنم بسيارى از جن و انس را بيافريديم. ايشان را دلهايى است كه بدان نمى‌فهمند و چشمهايى است كه بدان نمى‌بينند و گوشهايى است كه بدان نمى‌شنوند. اينان همانند چارپايانند حتى گمراه‌تر از آنهايند. اينان خود غافلانند."/>
		<aya index="180" text="از آن خداوند است نيكوترين نامها. بدان نامهايش بخوانيد. آنها را كه به نامهاى خدا الحاد مى‌ورزند واگذاريد. اينان به كيفر اعمال خود خواهند رسيد."/>
		<aya index="181" text="از آفريدگان ما گروهى هستند كه به حق راه مى‌نمايند و به عدالت رفتار مى‌كنند."/>
		<aya index="182" text="و آنان را كه آيات ما را دروغ انگاشتند، از راهى كه خود نمى‌دانند به تدريج خوارشان مى‌سازيم."/>
		<aya index="183" text="و به آنها مهلت دهم، كه تدبير من استوار است."/>
		<aya index="184" text="آيا فكر نكرده‌اند كه در يارشان نشانى از ديوانگى نيست و او به آشكارا بيم‌دهنده است؟"/>
		<aya index="185" text="آيا در ملكوت آسمانها و زمين و چيزهايى كه خدا آفريده است نمى‌انديشند؟ و شايد كه مرگشان نزديك باشد. و بعد از قرآن كدام سخن را باور دارند."/>
		<aya index="186" text="هر كس را كه خدا گمراه كند هيچ راهنمايى برايش نيست. و آنان را وامى‌گذارد تا همچنان در سركشى خويش سرگردان بمانند."/>
		<aya index="187" text="درباره قيامت از تو مى‌پرسند كه چه وقت فرا مى‌رسد. بگو: علم آن نزد پروردگار من است. تنها اوست كه چون زمانش فرا رسد آشكارش مى‌سازد. فرارسيدن آن بر آسمانيان و زمينيان پوشيده است، جز به ناگهان بر شما نيايد. چنان از تو مى‌پرسند كه گويى تو از آن آگاهى. بگو: علم آن نزد خداست ولى بيشتر مردم نمى‌دانند."/>
		<aya index="188" text="بگو: من مالك سود و زيان خود نيستم، مگر آنچه خدا بخواهد. و اگر علم غيب مى‌دانستم بر خير خود بسى مى‌افزودم و هيچ شرى به من نمى‌رسيد. من كسى جز بيم‌دهنده و مژده‌دهنده‌اى براى مؤمنان نيستم."/>
		<aya index="189" text="اوست كه همه شما را از يك تن بيافريد. و از آن يك تن زنش را نيز بيافريد تا به او آرامش يابد. چون با او درآميخت، به بارى سبك بارور شد و مدتى با آن سر كرد. و چون بار سنگين گرديد، آن دو، اللّه پروردگار خويش را بخواندند كه اگر ما را فرزندى صالح دهى از سپاسگزاران خواهيم بود."/>
		<aya index="190" text="چون خدا آن دو را فرزندى صالح داد، براى او در آنچه به آنها عطا كرده بود شريكانى انگاشتند، حال آنكه خدا از هر چه با او شريك مى‌سازند برتر است."/>
		<aya index="191" text="آيا شريك خدا مى‌سازند چيزهايى را كه نمى‌توانند هيچ چيز بيافرينند و خود مخلوق هستند؟"/>
		<aya index="192" text="نه مى‌توانند ياريشان كنند و نه مى‌توانند به يارى خود برخيزند."/>
		<aya index="193" text="اگر آنها را به راه هدايت بخوانى، از شما پيروى نخواهند كرد. برايتان يكسان است چه دعوتشان كنيد و چه خاموشى پيشه سازيد."/>
		<aya index="194" text="آنهايى كه جز اللّه به خدايى مى‌خوانيد، بندگانى چون شمايند. اگر راست مى‌گوييد، آنها را بخوانيد، بايد شما را اجابت كنند."/>
		<aya index="195" text="آيا آنها را پاهايى هست كه با آن راه بروند يا آنها را دستهايى هست كه با آن حمله كنند يا چشمهايى هست كه با آن ببينند يا گوشهايى هست كه با آن بشنوند؟ بگو: شريكانتان را بخوانيد و بر ضد من تدبير كنيد و مرا مهلت مدهيد."/>
		<aya index="196" text="ياور من اللّه است كه اين كتاب را نازل كرده و او دوست شايستگان است."/>
		<aya index="197" text="آنان را كه به جاى اللّه به خدايى مى‌خوانيد، نه شما را مى‌توانند يارى كنند و نه خود را."/>
		<aya index="198" text="و اگر آنها را به راه هدايت بخوانى نمى‌شنوند و مى‌بينى كه به تو مى‌نگرند ولى گويى كه نمى‌بينند."/>
		<aya index="199" text="عفو را پيشه كن و به نيكى فرمان ده و از جاهلان اعراض كن."/>
		<aya index="200" text="و اگر از جانب شيطان در تو وسوسه‌اى پديد آمد به خدا پناه ببر، زيرا او شنوا و داناست."/>
		<aya index="201" text="كسانى كه پرهيزگارى مى‌كنند چون از شيطان وسوسه‌اى به آنها برسد، خدا را ياد مى‌كنند، و در دم بصيرت يابند."/>
		<aya index="202" text="و برادرانشان ايشان را به ضلالت مى‌كشند و از عمل خويش باز نمى‌ايستند."/>
		<aya index="203" text="چون آيه‌اى برايشان نياورى، گويند: چرا از خود چيزى نمى‌گويى؟ بگو: من پيرو چيزى هستم كه از پروردگارم به من وحى مى‌شود. و اين حجتهايى است از جانب پروردگارتان و رهنمود و رحمت است براى مردمى كه ايمان مى‌آورند."/>
		<aya index="204" text="چون قرآن خوانده شود به آن گوش فرا دهيد و خاموش باشيد، شايد مشمول رحمت خدا شويد."/>
		<aya index="205" text="پروردگارت را در دل خود به تضرع و ترس، بى‌آنكه صداى خود بلند كنى، هر صبح و شام ياد كن و از غافلان مباش."/>
		<aya index="206" text="هرآينه آنان كه در نزد پروردگار تو هستند از پرستش او سر نمى‌تابند و تسبيحش مى‌گويند و برايش سجده مى‌كنند."/>
	</sura>
	<sura index="8" name="الأنفال">
		<aya index="1" text="تو را از غنايم جنگى مى‌پرسند، بگو: غنايم جنگى متعلق به خدا و پيامبر است. پس اگر از مؤمنان هستيد، از خداى بترسيد و با يكديگر به آشتى زيست كنيد و از خدا و پيامبرش فرمان بريد."/>
		<aya index="2" text="مؤمنان كسانى هستند كه چون نام خدا برده شود خوف بر دلهاشان چيره گردد و چون آيات خدا بر آنان خوانده شود ايمانشان افزون گردد و بر پروردگارشان توكل مى‌كنند؛"/>
		<aya index="3" text="همان كسان كه نماز مى‌گزارند و از آنچه روزيشان داده‌ايم انفاق مى‌كنند"/>
		<aya index="4" text="اينان مؤمنان حقيقى هستند. در نزد پروردگارشان صاحب درجاتند و مغفرت و رزقى نيكو."/>
		<aya index="5" text="آنچنان بود كه پروردگارت تو را از خانه‌ات به حق بيرون آورد، حال آنكه گروهى از مؤمنان ناخشنود بودند."/>
		<aya index="6" text="با آنكه حقيقت بر آنها آشكار شده درباره آن با تو مجادله مى‌كنند، چنان قدم برمى‌دارند كه گويى مى‌بينند كه آنها را به سوى مرگ مى‌برند."/>
		<aya index="7" text="و به ياد آر آنگاه را كه خدا به شما وعده داد كه يكى از آن دو گروه به دست شما افتد و دوست داشتيد كه آن گروه كه عارى از قدرت است، به دست شما افتد، حال آنكه خدا مى‌خواست با سخنان خويش حق را بر جاى خود نشاند و ريشه كافران را قطع كند."/>
		<aya index="8" text="تا حق را ثابت و باطل را ناچيز گرداند، هر چند گناهكاران ناخشنود باشند."/>
		<aya index="9" text="و آنگاه كه از پروردگارتان يارى خواستيد و خدا بپذيرفت كه من با هزار فرشته كه از پى يكديگر مى‌آيند ياريتان مى‌كنم."/>
		<aya index="10" text="و آن كار را خدا جز براى شادمانى شما نكرد و تا دلهايتان بدان آرام گيرد. و يارى تنها از سوى خداست كه او پيروزمند و حكيم است."/>
		<aya index="11" text="و به ياد آر آنگاه را كه خدا چنان ايمنيتان داده بود كه خوابى سبك شما را فروگرفت و از آسمان برايتان بارانى باريد تا شست‌وشويتان دهد و وسوسه شيطان را از شما دور كند و دلهاتان را قوى گرداند و قدمهاتان را استوار سازد."/>
		<aya index="12" text="و آنگاه را كه پروردگارت به فرشتگان وحى كرد: من با شمايم. شما مؤمنان را به پايدارى واداريد. من در دلهاى كافران بيم خواهم افكند. بر گردنهايشان بزنيد و انگشتانشان را قطع كنيد."/>
		<aya index="13" text="زيرا با خدا و پيامبرش به مخالفت برخاستند. و هر كه با خدا و پيامبرش مخالفت ورزد، بداند كه عقوبت خدا سخت است."/>
		<aya index="14" text="عقوبت را بچشيد، و عذاب آتش از آن كافران است."/>
		<aya index="15" text="اى كسانى كه ايمان آورده‌ايد، چون كافران را حمله‌ور ديديد به هزيمت پشت مكنيد؛"/>
		<aya index="16" text="جز آنها كه براى ساز و برگ نبرد باز مى‌گردند يا آنها كه به يارى گروهى ديگر مى‌روند، هر كس كه پشت به دشمن كند مورد خشم خدا قرار مى‌گيرد و جايگاه او جهنم است، و جهنم بد جايگاهى است."/>
		<aya index="17" text="شما آنان را نمى‌كشتيد، خدا بود كه آنها را مى‌كشت. و آنگاه كه تير مى‌انداختى، تو تير نمى‌انداختى، خدا بود كه تير مى‌انداخت، تا به مؤمنان نعمتى كرامند ارزانى دارد. هرآينه خدا شنوا و داناست."/>
		<aya index="18" text="اينچنين بود. و خدا سست‌كننده حيله كافران است."/>
		<aya index="19" text="اگر پيروزى خواهيد پيروزيتان فراز آمد، و اگر از كفر باز ايستيد برايتان بهتر است، و اگر بازگرديد بازمى‌گرديم، و سپاه شما هر چند فراوان باشد برايتان سودى نخواهد داشت كه خدا با مؤمنان است."/>
		<aya index="20" text="اى كسانى كه ايمان آورده‌ايد، از خدا و پيامبرش اطاعت كنيد و در حالى كه سخن او را مى‌شنويد از او روى برمگردانيد."/>
		<aya index="21" text="و از آنان مباشيد كه گفتند كه شنيديم، در حالى كه نمى‌شنيدند."/>
		<aya index="22" text="بدترين جانوران در نزد خدا اين كران و لالان هستند كه در نمى‌يابند."/>
		<aya index="23" text="و اگر خدا خيرى در آنان مى‌يافت شنوايشان مى‌ساخت، و اگر هم آنان را شنوا ساخته بود باز هم برمى گشتند و رويگردان مى‌شدند."/>
		<aya index="24" text="اى كسانى كه ايمان آورده‌ايد، چون خدا و پيامبرش شما را به چيزى فرا خوانند كه زندگيتان مى‌بخشد دعوتشان را اجابت كنيد و بدانيد كه خدا ميان آدمى و قلبش حايل است و همه به پيشگاه او گرد آورده شويد."/>
		<aya index="25" text="و بترسيد از فتنه‌اى كه تنها ستمكارانتان را در بر نخواهد گرفت و بدانيد كه خدا به سختى عقوبت مى‌كند."/>
		<aya index="26" text="و به ياد آوريد آن هنگام را كه اندك بوديد و در شمار زبون‌شدگان اين سرزمين، بيم آن داشتيد كه مردم شما را از ميان بردارند و خدا پناهتان داد و يارى كرد و پيروز گردانيد و از چيزهاى پاكيزه روزى داد، باشد كه سپاس گوييد."/>
		<aya index="27" text="اى كسانى كه ايمان آورده‌ايد، مى‌دانيد كه نبايد به خدا و پيامبر خيانت كنيد و در امانت خيانت ورزيد."/>
		<aya index="28" text="بدانيد كه داراييها و فرزندان وسيله آزمايش شمايند و پاداش بزرگ در نزد خداست."/>
		<aya index="29" text="اى كسانى كه ايمان آورده‌ايد، اگر از خدا بترسيد شما را بصيرت شناخت حق از باطل دهد و گناهانتان را بزدايد و شما را بيامرزد، كه صاحب فضل و كرمى بزرگ است."/>
		<aya index="30" text="و آن هنگام را به يادآور كه كافران درباره تو مكرى كردند تا در بندت افكنند يا بكشندت يا از شهر بيرون سازند. آنان مكر كردند و خدا نيز مكر كرد و خدا بهترين مكركنندگان است."/>
		<aya index="31" text="چون آيات ما بر آنها خوانده شد، گفتند: شنيديم. و اگر بخواهيم همانند آن مى‌گوييم، اين چيزى جز افسانه‌هاى پيشينيان نيست."/>
		<aya index="32" text="و آن هنگام را كه گفتند: بارخدايا، اگر اين كه از جانب تو آمده حق است، بر ما از آسمان بارانى از سنگ ببار يا عذاب دردآورى بر ما بفرست."/>
		<aya index="33" text="تا آنگاه كه تو در ميانشان هستى خدا عذابشان نكند و تا آنگاه كه از خدا آمرزش مى‌طلبند، نيز خدا عذابشان نخواهد كرد."/>
		<aya index="34" text="چرا خدا عذابشان نكند، حال آنكه مردم را از مسجدالحرام باز مى‌دارند و صاحبان آن نيستند؟ صاحبان آن تنها پرهيزگارانند ولى بيشترينشان نمى‌دانند."/>
		<aya index="35" text="و دعايشان در نزد خانه كعبه جز صفير كشيدن و دست‌زدن هيچ نبود. پس به پاداش انكارتان عذاب را بچشيد."/>
		<aya index="36" text="كافران اموالشان را خرج مى‌كنند تا مردم را از راه خدا بازدارند. اموالشان را خرج خواهند كرد و حسرت خواهند برد، سپس مغلوب مى‌شوند. و كافران را در جهنم گرد مى‌آورند."/>
		<aya index="37" text="تا خدا ناپاك را از پاك بازنماياند و ناپاكان را برهم نهد. آنگاه همه را گرد كند و به جهنم افكند. اينان زيانكارانند."/>
		<aya index="38" text="به كافران بگوى كه اگر دست بردارند گناهان گذشته آنها آمرزيده شود و اگر بازگردند، دانند كه با پيشينيان چه رفتارى شده است."/>
		<aya index="39" text="با آنان نبرد كنيد تا ديگر فتنه‌اى نباشد و دين همه دين خدا گردد. پس اگر باز ايستادند، خدا كردارشان را مى‌بيند."/>
		<aya index="40" text="و اگر سر باز زدند، بدانيد كه خدا مولاى شماست، او مولا و يارى‌دهنده‌اى نيكو است."/>
		<aya index="41" text="و اگر به خدا و آنچه بر بنده خود در روز فرقان كه دو گروه به هم رسيدند نازل كرده‌ايم ايمان آورده‌ايد، بدانيد كه هرگاه چيزى به غنيمت گرفتيد خمس آن از آن خدا و پيامبر و خويشاوندان و يتيمان و مسكينان و در راه ماندگان است. و خدا به هر چيز تواناست."/>
		<aya index="42" text="شما در كرانه نزديك‌تر بيابان بوديد و آنها در كرانه دورتر بودند و آن قافله در مكانى فروتر از شما بود. اگر شما با يكديگر زمان جنگ را تعيين مى‌كرديد باز هم از آن تخلف مى‌ورزيديد تا كارى كه خدا مقرر كرده است واقع شود، تا هر كه هلاك مى‌شود به دليلى هلاك شود و هر كه زنده مى‌ماند به دليلى زنده ماند. هرآينه خدا شنوا و داناست."/>
		<aya index="43" text="در خواب، خدا شمارشان را به تو اندك نشان داد. اگر شمار آنها را بسيار نشان داده بود، از ترس ناتوان مى‌شديد و در تصميم به جنگ به مناقشه برمى‌خاستيد، ولى خداوند شما را از دشمنان در امان داشت، كه او به آنچه در دلهاست آگاه است."/>
		<aya index="44" text="و آنگاه كه چون به هم رسيديد آنان را در چشم شما اندك نمود و شما را نيز در چشم آنان اندك تا آن كار كه مقرر داشته بود واقع گردد. و همه كارها به خدا برمى‌گردد."/>
		<aya index="45" text="اى كسانى كه ايمان آورده‌ايد، اگر به فوجى از دشمن برخورديد پايدارى كنيد و خدا را فراوان ياد كنيد، باشد كه پيروز شويد."/>
		<aya index="46" text="از خدا و پيامبرش اطاعت كنيد و با يكديگر به نزاع برمخيزيد كه ناتوان شويد و مهابت و قوت شما برود. صبر پيشه گيريد كه خدا همراه صابران است."/>
		<aya index="47" text="همانند آن كسان مباشيد كه سرمست غرور و براى خودنمايى از ديار خويش بيرون آمدند و ديگران را از راه خدا بازداشتند. و خدا به هركارى كه مى‌كنند احاطه دارد."/>
		<aya index="48" text="شيطان كردارشان را در نظرشان بياراست و گفت: امروز از مردم كسى بر شما پيروز نمى‌شود و من پناه شمايم. ولى چون دو فوج روبه‌رو شدند او باز گشت و گفت: من از شما بيزارم، كه چيزهايى مى‌بينم كه شما نمى‌بينيد، من از خدا مى‌ترسم كه او به سختى عقوبت مى‌كند."/>
		<aya index="49" text="منافقان و آن كسان كه در دل بيماريى دارند گفتند: اينان را دينشان بفريفته است. و هر كس كه به خدا توكل كند او را پيروزمند و حكيم خواهد يافت."/>
		<aya index="50" text="اگر ببينى آن زمان را كه فرشتگان جان كافران مى‌ستانند، و به صورت و پشتشان مى‌زنند و مى‌گويند: عذاب سوزان را بچشيد."/>
		<aya index="51" text="اين به كيفر اعمالى بود كه پيش از اين كرده بوديد و خدا به بندگانش ستم روا نمى‌دارد."/>
		<aya index="52" text="و اين به شيوه خاندان فرعون بود و كسانى كه پيش از آنها بودند. آنها به آيات خدا كافر شدند. پس خدا آنها را به كيفر گناهانشان مؤاخذه كرد، كه خدا نيرومند و سخت‌عقوبت است."/>
		<aya index="53" text="زيرا خدا نعمتى را كه به قومى ارزانى داشته است، دگرگون نسازد، تا آن قوم خود دگرگون شوند. و خدا شنوا و داناست."/>
		<aya index="54" text="و اين به شيوه خاندان فرعون بود و كسانى كه پيش از آنها بودند. آنها آيات پروردگارشان را تكذيب كردند و ما به كيفر گناهانشان هلاكشان كرديم و خاندان فرعون را غرقه ساختيم، زيرا همه ستمكار بودند."/>
		<aya index="55" text="هرآينه بدترين جنبندگان در نزد خدا آنهايند كه كافر شده‌اند و ايمان نمى‌آورند:"/>
		<aya index="56" text="كسانى كه تو از آنان پيمان گرفتى، سپس پياپى پيمان خويش را مى‌شكنند و هيچ پروا نمى‌كنند."/>
		<aya index="57" text="پس اگر آنها را در جنگ بيابى پراكنده‌شان ساز تا پيروانشان نيز پراكنده شوند، باشد كه عبرت گيرند."/>
		<aya index="58" text="اگر مى‌دانى كه گروهى در پيمان خيانت مى‌ورزند، به آنان اعلام كن كه همانند خودشان عمل خواهى كرد. زيرا خدا خائنان را دوست ندارد."/>
		<aya index="59" text="آنان كه كافر شده‌اند نپندارند كه جسته‌اند، زيرا خدا را ناتوان نمى‌سازند."/>
		<aya index="60" text="و در برابر آنها تا مى‌توانيد نيرو و اسبان سوارى آماده كنيد تا دشمنان خدا و دشمنان خود -و جز آنها كه شما نمى‌شناسيد و خدا مى‌شناسد- را بترسانيد. و آنچه را كه در راه خدا هزينه مى‌كنيد به‌تمامى به شما بازگردانده شود و به شما ستم نشود."/>
		<aya index="61" text="و اگر به صلح گرايند، تو نيز به صلح گراى. و بر خدا توكل كن كه اوست شنوا و دانا."/>
		<aya index="62" text="و اگر خواستند كه تو را بفريبند، خدا براى تو كافى است. اوست كه تو را به يارى خويش و يارى مؤمنان تأييد كرده است."/>
		<aya index="63" text="دلهايشان را به يكديگر مهربان ساخت. اگر تو همه آنچه را كه در روى زمين است انفاق مى‌كردى، دلهاى ايشان را به يكديگر مهربان نمى‌ساختى. ولى خدا دلهايشان را به يكديگر مهربان ساخت كه او پيروزمند و حكيم است."/>
		<aya index="64" text="اى پيامبر، خدا و مؤمنانى كه از تو پيروى مى‌كنند تو را بسند."/>
		<aya index="65" text="اى پيامبر، مؤمنان را به جنگ برانگيز. اگر از شما بيست تن باشند و در جنگ پايدارى كنند، بر دويست تن غلبه خواهند يافت. و اگر صد تن باشند، بر هزار تن از كافران پيروز مى‌شوند. زيرا آنان مردمى عارى از فهمند."/>
		<aya index="66" text="اكنون خدا بار از دوشتان برداشت و از ناتوانيتان آگاه شد. اگر از شما صد تن باشند و در جنگ پاى فشرند، بر دويست تن پيروز مى‌شوند. و اگر از شما هزار تن باشند، به يارى خدا بر دو هزار تن پيروز مى‌شوند. و خدا با آنهاست كه پايدارى مى‌كنند."/>
		<aya index="67" text="براى هيچ پيامبرى نسزد كه اسيران داشته باشد تا كه در روى زمين كشتار بسيار كند. شما متاع اينجهانى را مى‌خواهيد و خدا آخرت را مى‌خواهد. و او پيروزمند و حكيم است."/>
		<aya index="68" text="اگر پيش از اين از جانب خدا حكمى نشده بود، به سبب آنچه گرفته بوديد عذابى بزرگ به شما مى‌رسيد."/>
		<aya index="69" text="از آنچه به غنيمت گرفته‌ايد كه حلال است و پاكيزه، بخوريد. و از خدا بترسيد. هرآينه خدا آمرزنده و مهربان است."/>
		<aya index="70" text="اى پيامبر، به اسيرانى كه در دست شما هستند بگو: اگر خدا در دلهايتان نشان ايمان ببيند، بهتر از آنچه از شما گرفته شده ارزانيتان خواهد داشت و مى‌آمرزدتان، و خدا آمرزنده و مهربان است."/>
		<aya index="71" text="اگر قصد خيانت به تو را داشته باشند، پيش از اين به خدا خيانت ورزيده‌اند و خدا تو را بر آنها نصرت داده است كه دانا و حكيم است."/>
		<aya index="72" text="آنان كه ايمان آورده‌اند و مهاجرت كرده‌اند و با مال و جان خويش در راه خدا جهاد كرده‌اند و آنان كه به مهاجران جاى داده و ياريشان كرده‌اند، خويشاوندان يكديگرند. و آنان كه ايمان آورده‌اند و مهاجرت نكرده‌اند خويشاوندان شما نيستند تا آنگاه كه مهاجرت كنند. ولى اگر شما را به يارى طلبيدند بايد به ياريشان برخيزيد مگر آنكه بر ضد آن گروهى باشد كه ميان شما و ايشان پيمانى بسته شده باشد. و خدا به كارهايى كه مى‌كنيد بيناست."/>
		<aya index="73" text="كافران نيز خويشاوندان يكديگرند. اگر مراعات آن نكنيد فتنه و فسادى بزرگ در اين سرزمين پديد خواهد آمد."/>
		<aya index="74" text="آنان كه ايمان آورده‌اند و مهاجرت كرده‌اند و در راه خدا جهاد كرده‌اند و آنان كه جايشان داده‌اند و ياريشان كرده‌اند، به حقيقت مؤمنانند، آمرزش و روزى نيكو از آن آنهاست."/>
		<aya index="75" text="و كسانى كه بعداً ايمان آورده‌اند و مهاجرت كرده‌اند و همراه شما جهاد كرده‌اند، از شما هستند. به حكم كتاب خدا، خويشاوندان به يكديگر سزاوارترند. و خدا بر هر چيزى داناست."/>
	</sura>
	<sura index="9" name="التوبة">
		<aya index="1" text="خدا و پيامبرش بيزارند از مشركانى كه با آنها پيمان بسته‌ايد."/>
		<aya index="2" text="پس چهار ماه به شما مهلت داده شد كه در اين سرزمين سير كنيد، و بدانيد كه از خدا نتوانيد گريخت، و اوست كه كافران را رسوا مى‌سازد."/>
		<aya index="3" text="در روز حج بزرگ از جانب خدا و پيامبرش به مردم اعلام مى‌شود كه خدا و پيامبرش از مشركان بيزارند. پس اگر توبه كنيد برايتان بهتر است، ولى اگر سرپيچى كنيد بدانيد كه از خدا نتوانيد گريخت. و كافران را به عذابى دردآور بشارت ده."/>
		<aya index="4" text="مگر آن گروه از مشركان كه با ايشان پيمان بسته‌ايد و در پيمان خود كاستى نياورده‌اند و با هيچ كس بر ضد شما همدست نشده‌اند. با اينان به پيمان خويش تا پايان مدتش وفا كنيد، زيرا خدا پرهيزگاران را دوست دارد."/>
		<aya index="5" text="و چون ماه‌هاى حرام به پايان رسيد، هر جا كه مشركان را يافتيد بكشيد و بگيريد و به حبس افكنيد و در همه جا به كمينشان نشينيد. اما اگر توبه كردند و نماز خواندند و زكات دادند، از آنها دست برداريد، زيرا خدا آمرزنده و مهربان است."/>
		<aya index="6" text="و هرگاه يكى از مشركان به تو پناه آورد، پناهش ده تا كلام خدا را بشنود، سپس به مكان امنش برسان، زيرا اينان مردمى نادانند."/>
		<aya index="7" text="چگونه مشركان را با خدا و پيامبر او پيمانى باشد؟ مگر آنهايى كه نزد مسجد الحرام با ايشان پيمان بستيد. اگر بر سر پيمانشان ايستادند، بر سر پيمانتان بايستيد. خدا پرهيزگاران را دوست دارد."/>
		<aya index="8" text="چگونه پيمانى باشد كه اگر بر شما پيروز شوند به هيچ عهد و سوگند و خويشاوندى وفا نكنند؟ به زبان خشنودتان مى‌سازند و در دل سر مى‌پيچند و بيشترين عصيانگرانند."/>
		<aya index="9" text="آيات خدا را به بهاى اندك فروختند و مردم را از راه خدا باز داشتند و بد كارى كردند."/>
		<aya index="10" text="عهد و سوگند و خويشاوندى هيچ مؤمنى را رعايت نمى‌كنند و مردمى تجاوزكارند."/>
		<aya index="11" text="پس اگر توبه كردند و نماز به جاى آوردند و زكات دادند، برادران دينى شما هستند. ما آيات خدا را براى مردمى كه از دانايى برخوردارند تفصيل مى‌دهيم."/>
		<aya index="12" text="اگر پس از بستن پيمان، سوگند خود شكستند و در دين شما طعن زدند، با پيشوايان كفر قتال كنيد كه ايشان را رسم سوگند نگه‌داشتن نيست، باشد كه از كردار خود باز ايستند."/>
		<aya index="13" text="آيا با مردمى كه سوگند خود را شكستند و آهنگ اخراج پيامبر كردند و آنها بر ضد شما دشمنى آغاز كردند، نمى‌جنگيد؟ آيا از آنها مى‌ترسيد، و حال آنكه اگر ايمان آورده باشيد سزاوارتر است كه از خدا بترسيد و بس؟"/>
		<aya index="14" text="با آنها بجنگيد. خدا به دست شما عذابشان مى‌كند و خوارشان مى‌سازد و شما را پيروزى مى‌دهد و دلهاى مؤمنان را خنك مى‌گرداند."/>
		<aya index="15" text="و كينه از دلهايشان بزدايد و خدا توبه هر كه را كه بخواهد مى‌پذيرد. و خداست دانا و حكيم."/>
		<aya index="16" text="آيا پنداشته‌ايد كه شما را به حال خود وامى‌گذارند بى‌آنكه خدا كسانى از شما را كه جهاد مى‌كنند و جز خدا و پيامبرش و مؤمنان را به همرازى نمى‌گزينند، معلوم دارد؟ و خدا به هر كارى كه مى‌كنيد آگاه است."/>
		<aya index="17" text="مشركان را نرسد كه در حالى كه به كفر خود اقرار مى‌كنند مسجدهاى خدا را عمارت كنند. اعمال آنها ناچيز شده و در آتش جاويدانند."/>
		<aya index="18" text="مسجدهاى خدا را كسانى عمارت مى‌كنند كه به خدا و روز قيامت ايمان آورده‌اند و نماز مى‌گزارند و زكات مى‌دهند و جز از خدا نمى ترسند. اميد است كه اينان از هدايت‌يافتگان باشند."/>
		<aya index="19" text="آيا آب‌دادن به حاجيان و عمارت مسجد الحرام را با كرده كسى كه به خدا و روز قيامت ايمان آورده و در راه خدا جهاد كرده، برابر مى‌دانيد؟ نه، نزد خدا برابر نيستند و خدا ستمكاران را هدايت نمى‌كند."/>
		<aya index="20" text="آنان كه ايمان آوردند و مهاجرت كردند و در راه خدا به مال و جان خويش جهاد كردند، در نزد خدا درجتى عظيم‌تر دارند و كاميافتگانند."/>
		<aya index="21" text="پروردگارشان به رحمت و خشنودى خود و به بهشتى كه در آن نعمتهاى جاويد باشد، بشارتشان مى‌دهد."/>
		<aya index="22" text="در آن بهشت جاويدان بمانند، زيرا اجر و مزد بزرگ در نزد خداوند است."/>
		<aya index="23" text="اى كسانى كه ايمان آورده‌ايد، اگر پدران و برادرانتان دوست دارند كه كفر را به جاى ايمان برگزينند، آنها را به دوستى مگيريد و هر كس از شما دوستشان بدارد از ستمكاران خواهد بود."/>
		<aya index="24" text="بگو: اگر پدرانتان و فرزندانتان و برادرانتان و زنانتان و خويشاوندانتان و اموالى كه اندوخته‌ايد و تجارتى كه از كساد آن بيم داريد، و خانه‌هايى كه بدان دلخوش هستيد براى شما از خدا و پيامبرش و جهادكردن در راه او دوست داشتنى‌تر است، منتظر باشيد تا خدا فرمان خويش بياورد. و خدا نافرمانان را هدايت نخواهد كرد."/>
		<aya index="25" text="خدا شما را در بسيارى از جايها يارى كرد. و نيز در روز حنين، آنگاه كه انبوهى لشكرتان شما را به شگفت آورده بود ولى براى شما سودى نداشت و زمين با همه فراخيش بر شما تنگ شد و بازگشتيد و به دشمن پشت كرديد."/>
		<aya index="26" text="آنگاه خدا آرامش خويش را بر پيامبرش و بر مؤمنان نازل كرد و لشكريانى كه آنها را نمى‌ديديد فرو فرستاد و كافران را عذاب كرد، و اين است كيفر كافران."/>
		<aya index="27" text="از آن پس خدا توبه هر كس را كه بخواهد مى‌پذيرد، كه آمرزنده و مهربان است."/>
		<aya index="28" text="اى كسانى كه ايمان آورده‌ايد، مشركان نجسند و از سال بعد نبايد به مسجد الحرام نزديك شوند. و اگر از بينوايى مى‌ترسيد، خدا اگر بخواهد به فضل خويش بى‌نيازتان خواهد كرد. زيرا خدا دانا و حكيم است."/>
		<aya index="29" text="با كسانى از اهل كتاب كه به خدا و روز قيامت ايمان نمى‌آورند و چيزهايى را كه خدا و پيامبرش حرام كرده است بر خود حرام نمى‌كنند و دين حق را نمى‌پذيرند جنگ كنيد، تا آنگاه كه به دست خود در عين مذلت جزيه بدهند."/>
		<aya index="30" text="يهود گفتند كه عزير پسر خداست، و نصارى گفتند كه عيسى پسر خداست. اين سخن كه مى‌گويند همانند گفتار كسانى است كه پيش از اين كافر بودند. خدا بكشدشان. چگونه از حق منحرفشان مى‌كنند؟"/>
		<aya index="31" text="حبرها و راهبان خويش و مسيح پسر مريم را به جاى اللّه به خدايى گرفتند و حال آنكه مأمور بودند كه تنها يك خدا را بپرستند، كه هيچ خدايى جز او نيست. منزه است از آنچه شريكش مى‌سازند."/>
		<aya index="32" text="مى‌خواهند نور خدا را با دهان خود خاموش كنند، و خدا جز به كمال‌رساندن نور خود نمى‌خواهد. هر چند كافران را خوش نيايد."/>
		<aya index="33" text="او كسى است كه پيامبر خود را براى هدايت مردم فرستاد، با دينى درست و بر حق، تا او را بر همه دينها پيروز گرداند، هر چند مشركان را خوش نيايد."/>
		<aya index="34" text="اى كسانى كه ايمان آورده‌ايد، بسيارى از حبرها و راهبان اموال مردم را به ناشايست مى‌خورند و ديگران را از راه خدا باز مى‌دارند. و كسانى را كه زر و سيم مى‌اندوزند و در راه خدا انفاقش نمى‌كنند، به عذابى دردآور بشارت ده؛"/>
		<aya index="35" text="روزى كه در آتش جهنم گداخته شود و پيشانى و پهلو و پشتشان را با آن داغ كنند. اين است آن چيزى كه براى خود اندوخته بوديد. حال طعم اندوخته خويش را بچشيد."/>
		<aya index="36" text="شمار ماه‌ها در نزد خدا، در كتاب خدا از آن روز كه آسمانها و زمين را بيافريده، دوازده است. چهار ماه، ماه‌هاى حرامند. اين است شيوه درست. در آن ماه‌ها بر خويشتن ستم مكنيد. و همچنان كه مشركان همگى به جنگ شما برخاستند، همگى به جنگ ايشان برخيزيد. و بدانيد كه خدا با پرهيزگاران است."/>
		<aya index="37" text="به تأخيرافكندن ماه‌هاى حرام، افزونى در كفر است و موجب گمراهى كافران. آنان يك سال آن ماه را حلال مى‌شمردند و يك سال حرام، تا با آن شمار كه خدا حرام كرده است توافق يابند. پس آنچه را كه خدا حرام كرده حلال مى‌شمارند. كردار ناپسندشان در نظرشان آراسته گرديده و خدا كافران را هدايت نمى‌كند."/>
		<aya index="38" text="اى كسانى كه ايمان آورده‌ايد، چيست كه چون به شما گويند كه براى جنگ در راه خدا بسيج شويد، گويى به زمين مى‌چسبيد؟ آيا به جاى زندگى اخروى به زندگى دنيا راضى شده‌ايد؟ متاع اين دنيا در برابر متاع آخرت جز اندكى هيچ نيست."/>
		<aya index="39" text="اگر به جنگ بسيج نشويد خدا شما را به شكنجه‌اى دردناك عذاب مى‌كند و قوم ديگرى را به جاى شما برمى گزيند و به خدا نيز زيانى نمى رسانيد كه خدا بر هر كارى تواناست."/>
		<aya index="40" text="اگر شما ياريش نكنيد، آنگاه كه كافران بيرونش كردند، خدا ياريش كرد. يكى از آن دو به هنگامى كه در غار بودند به رفيقش مى‌گفت: اندوهگين مباش، خدا با ماست. خدا به دلش آرامش بخشيد و با لشكرهايى كه شما آن را نمى‌ديديد تأييدش كرد. و كلام كافران را پست گردانيد، زيرا كلام خدا بالاست و خدا پيروزمند و حكيم است."/>
		<aya index="41" text="به جنگ برويد خواه بر شما آسان باشد خواه دشوار، و با مال و جان خويش در راه خدا جهاد كنيد. اگر بدانيد خير شما در اين است."/>
		<aya index="42" text="اگر متاعى دست‌يافتنى بود يا سفرى بود نه چندان دراز، از پى تو مى‌آمدند، ولى اكنون كه راه دراز شده است پيمودنش را دشوار مى‌انگارند. و به خدا قسم مى‌خورند كه اگر مى‌توانستيم همراه شما بيرون مى‌آمديم. اينان تن به هلاكت مى‌سپارند. خدا مى‌داند كه دروغ مى‌گويند."/>
		<aya index="43" text="خدايت عفو كند. چرا به آنان اذن ماندن دادى؟ مى‌بايست آنها كه راست مى‌گفتند آشكار شوند و تو دروغگويان را هم بشناسى."/>
		<aya index="44" text="آنان كه به خدا و روز قيامت ايمان دارند هرگز براى جهادكردن با مال و جانشان از تو رخصت نمى‌خواهند و خدا پرهيزگاران را مى‌شناسد."/>
		<aya index="45" text="كسانى كه به خدا و روز قيامت ايمان ندارند و دلهايشان را شك فرا گرفته است و اين شك آنها را به ترديد افكنده است، از تو رخصت مى‌خواهند."/>
		<aya index="46" text="اگر مى‌خواستند كه به جنگ بيرون شوند براى خويش ساز و برگى آماده كرده بودند، ولى خدا بسيج آنان را ناخوش داشت و از جنگشان باز داشت و به ايشان گفته شد كه همراه كسانى كه بايد در خانه بنشينند در خانه بنشينيد."/>
		<aya index="47" text="اگر با شما به جنگ بيرون آمده بودند، چيزى جز اضطراب به شما نمى‌افزودند، و تا فتنه‌انگيزى كنند و براى دشمنان به جاسوسى پردازند در ميان شما رخنه مى‌كردند، و خدا به ستمكاران آگاه است."/>
		<aya index="48" text="پيش از اين هم فتنه‌گرى مى‌كردند و كارها را براى تو واژگونه جلوه مى‌دادند تا آنگاه كه حق فراز آمد و فرمان خداوند آشكار شد، در حالى كه از آن كراهت داشتند."/>
		<aya index="49" text="بعضى از آنان مى‌گويند: مرا رخصت ده و به گناه مينداز. آگاه باش كه اينان خود در گناه افتاده‌اند و جهنم بر كافران احاطه دارد."/>
		<aya index="50" text="اگر خيرى به تو رسد اندوهگينشان سازد، و اگر به تو مصيبتى رسد مى‌گويند: ما چاره كار خويش پيش از اين انديشيده‌ايم. آنگاه شادمان بازمى‌گردند."/>
		<aya index="51" text="بگو: مصيبتى جز آنچه خدا براى ما مقرر كرده است به ما نخواهد رسيد. او مولاى ماست و مؤمنان بر خدا توكل كنند."/>
		<aya index="52" text="بگو: آيا جز يكى از آن دو نيكى، انتظار چيز ديگرى را براى ما داريد؟ ولى ما منتظريم كه عذاب خدا، يا از جانب او يا به دست ما به شما برسد. پس شما منتظر باشيد ما نيز با شما منتظر مى‌مانيم."/>
		<aya index="53" text="بگو: خدا از شما نمى‌پذيرد، چه از روى رضا انفاق كنيد چه از روى كراهت، زيرا مردمى نافرمان هستيد."/>
		<aya index="54" text="هيچ چيز مانع قبول انفاقهايشان نشده مگر آنكه به خدا و پيامبرش ايمان نياورده‌اند و جز با بى‌ميلى به نماز حاضر نمى‌شوند و جز به كراهت انفاق نمى‌كنند."/>
		<aya index="55" text="دارايى و فرزندانشان تو را به اعجاب نيفكند. جز اين نيست كه خدا مى‌خواهد به آنها در اين دنيا عذابشان كند و در حالى كه هنوز كافرند جانشان برآيد."/>
		<aya index="56" text="به خدا سوگند مى‌خورند كه از شمايند و حال آنكه از شما نيستند، اينان از شما بيمناكند."/>
		<aya index="57" text="اگر پناهگاه يا غار يا نهانگاهى مى‌يافتند، شتابان بدان جا روى مى‌آوردند."/>
		<aya index="58" text="بعضى از ايشان تو را در تقسيم صدقات به بيداد متهم مى‌كنند، اگر به آنها عطا كنند خشنود مى‌شوند و اگر عطا نكنند خشم مى‌گيرند."/>
		<aya index="59" text="چه مى‌شود اگر به آنچه خدا و پيامبرش به آنان عطا مى‌كند خشنود باشند و بگويند: خدا ما را بس است و خدا و پيامبرش ما را از فضل خويش بى‌نصيب نخواهند گذاشت و ما به خدا رغبت مى‌ورزيم؟"/>
		<aya index="60" text="صدقات براى فقيران است و مسكينان و كارگزاران جمع‌آورى آن. و نيز براى به دست آوردن دل مخالفان و آزاد كردن بندگان و قرضداران و انفاق در راه خدا و مسافران نيازمند و آن فريضه‌اى است از جانب خدا. و خدا دانا و حكيم است."/>
		<aya index="61" text="بعضى از ايشان پيامبر را مى‌آزارند و مى‌گويند كه او به سخن هر كس گوش مى‌دهد. بگو: او براى شما شنونده سخن خير است. به خدا ايمان دارد و مؤمنان را باور دارد، و رحمتى است براى آنهايى كه ايمان آورده‌اند. و آنان كه رسول خدا را بيازارند به شكنجه‌اى دردآور گرفتار خواهند شد."/>
		<aya index="62" text="در برابر شما به خدا سوگند مى‌خورند تا خشنودتان سازند و حال آنكه اگر ايمان آورده‌اند شايسته‌تر است كه خدا و رسولش را خشنود سازند."/>
		<aya index="63" text="آيا نمى‌دانند كه هر كس كه با خدا و پيامبرش مخالفت مى‌ورزد جاودانه در آتش جهنم خواهد بود و اين رسوايى بزرگى است؟"/>
		<aya index="64" text="منافقان مى‌ترسند كه مباد از آسمان در باره آنها سوره‌اى نازل شود و از آنچه در دل نهفته‌اند با خبرشان سازد. بگو: مسخره كنيد، كه خدا آنچه را كه از آن مى‌ترسيد آشكار خواهد ساخت."/>
		<aya index="65" text="اگر از آنها بپرسى كه چه مى‌كرديد؟ مى‌گويند: ما با هم حرف مى‌زديم و بازى مى‌كرديم. بگو: آيا خدا و آيات او و پيامبرش را مسخره مى‌كرديد؟"/>
		<aya index="66" text="عذر مياوريد. پس از ايمان، كافر شده‌ايد. اگر از تقصير گروهى از شما بگذريم گروه ديگر را كه مجرم بوده‌اند عذاب خواهيم كرد."/>
		<aya index="67" text="مردان منافق و زنان منافق، همه همانند يكديگرند. به كارهاى زشت فرمان مى‌دهند و از كارهاى نيك جلو مى‌گيرند و مشت خود را از انفاق در راه خدا مى‌بندند. خدا را فراموش كرده‌اند. خدا نيز ايشان را فراموش كرده است، زيرا منافقان نافرمانانند."/>
		<aya index="68" text="خدا به مردان منافق و زنان منافق و كافران وعده آتش جهنم داده است. در آن جاودانه‌اند. همين برايشان بس است. لعنت خدا بر آنها باد و به عذابى پايدار گرفتار خواهند شد."/>
		<aya index="69" text="همانند كسانى كه پيش از شما بودند، با نيروى بيشتر و دارايى و فرزندان بيشتر. ايشان از نصيب خويش بهره‌مند شدند. شما نيز از نصيب خويش بهره‌مند شده‌ايد، همچنان كه كسانى كه پيش از شما بوده‌اند، از نصيب خويش بهره‌مند شده بودند. شما سخنان ناپسند گفتيد، همچنان كه ايشان سخن ناپسند مى‌گفتند. اعمال آنان در دنيا و آخرت ناچيز گرديد و زيانمند شدند."/>
		<aya index="70" text="آيا خبر كسانى كه پيش از آنها بوده‌اند چون قوم نوح و عاد و ثمود و قوم ابراهيم و اصحاب مدين و مؤتفكه را نشنيده‌اند كه پيامبرانشان با نشانه‌هاى آشكار بر آنها مبعوث شدند؟ خدا به آنها ستم نمى‌كرد، آنان خود بر خود ستم مى‌كردند."/>
		<aya index="71" text="مردان مؤمن و زنان مؤمن دوستان يكديگرند. به نيكى فرمان مى‌دهند و از ناشايست باز مى‌دارند، و نماز مى‌گزارند و زكات مى‌دهند و از خدا و پيامبرش فرمانبردارى مى‌كنند. خدا اينان را رحمت خواهد كرد، خدا پيروزمند و حكيم است."/>
		<aya index="72" text="خدا به مردان مؤمن و زنان مؤمن بهشتهايى را وعده داده است كه جويها در آن جارى است، و بهشتيان همواره در آنجايند و نيز خانه‌هايى نيكو در بهشت جاويد. ولى خشنودى خدا از همه برتر است كه پيروزى بزرگ، خشنودى خداوند است."/>
		<aya index="73" text="اى پيامبر، با كافران و منافقان بجنگ و با آنان به شدت رفتار كن، جايگاهشان جهنم است كه بد سرانجامى است."/>
		<aya index="74" text="به خدا سوگند مى‌خورند كه نگفته‌اند، ولى كلمه كفر را بر زبان رانده‌اند. و پس از آنكه اسلام آورده بودند كافر شده‌اند. و قصد كارى كردند، اما بدان نايل نشدند. عيبجوييشان از آن روست كه خدا و پيامبرش از غنايم بى‌نيازشان كردند. پس اگر توبه كنند خيرشان در آن است، و اگر رويگردان شوند خدا به عذاب دردناكى در دنيا و آخرت معذبشان خواهد كرد و آنها را در روى زمين نه دوستدارى خواهد بود و نه مددكارى."/>
		<aya index="75" text="بعضى از آنها با خدا پيمان بستند كه اگر از فضل خود مالى نصيبمان كند، زكات مى‌دهيم و در زمره صالحان درمى‌آييم."/>
		<aya index="76" text="چون خدا از فضل خود مالى نصيبشان كرد، بخل ورزيدند و به اعراض بازگشتند."/>
		<aya index="77" text="و از آن پس تا روزى كه همراه با آن خلف وعده با خدا و آن دروغها كه مى‌گفتند با او ملاقات كنند، دلهايشان را جاى نفاق ساخت."/>
		<aya index="78" text="آيا نمى‌دانند كه خدا راز دل ايشان را مى‌داند و از پچ‌پچ كردنشان آگاه است؟ زيرا اوست كه داناى نهانهاست."/>
		<aya index="79" text="خداوند به استهزا مى‌گيرد كسانى را كه بر مؤمنانى كه به رغبت صدقه مى‌دهند و بيش از استطاعت خويش چيزى نمى‌يابند، عيب مى‌گيرند و مسخره‌شان مى‌كنند. و ايشان را عذابى دردآور است."/>
		<aya index="80" text="مى‌خواهى برايشان آمرزش بخواه مى‌خواهى آمرزش نخواه، اگر هفتاد بار هم برايشان آمرزش بخواهى خدايشان نخواهد آمرزيد، زيرا به خدا و پيامبرش ايمان ندارند و خدا مردم نافرمان را هدايت نمى‌كند."/>
		<aya index="81" text="آنان كه در خانه نشسته‌اند و از همراهى با رسول خدا تخلف ورزيده‌اند خوشحالند. جهاد با مال و جان خويش را، در راه خدا، ناخوش شمردند و گفتند: در هواى گرم به جنگ نرويد. اگر مى‌فهمند بگو: گرماى آتش جهنم بيشتر است."/>
		<aya index="82" text="به سزاى اعمالى كه انجام داده‌اند بايد كه اندك بخندند و فراوان بگريند."/>
		<aya index="83" text="اگر خدا تو را از جنگ بازگردانيد و با گروهى از ايشان ديدار كردى و از تو خواستند كه براى جنگ ديگر بيرون آيند، بگو: شما هرگز با من به جنگ بيرون نخواهيد شد و همراه من با هيچ دشمنى نبرد نخواهيد كرد، زيرا شما از نخست به نشستن در خانه خشنود بوده‌ايد. پس اكنون هم با آنان كه از فرمان تخلف كرده‌اند در خانه بمانيد."/>
		<aya index="84" text="چون بميرند، بر هيچ يك از آنان نماز مكن و بر قبرشان مايست. اينان به خدا و رسولش كافر شده‌اند و نافرمان مُرده‌اند."/>
		<aya index="85" text="اموال و اولادشان به اعجابت نيفكند، خدا مى‌خواهد به سبب آنها در دنيا عذابشان كند و در عين كفر جان بسپارند."/>
		<aya index="86" text="چون سوره‌اى نازل شد كه به خدا ايمان بياوريد و با پيامبرش به جنگ برويد، توانگرانشان از تو رخصت خواستند و گفتند: ما را بگذار، تا با آنهايى كه بايد در خانه نشينند در خانه بنشينيم."/>
		<aya index="87" text="بدان راضى شده‌اند كه قرين خانه‌نشينان باشند، بر دلهايشان مُهر نهاده شده و نمى‌فهمند."/>
		<aya index="88" text="ولى پيامبر و كسانى كه با او ايمان آورده‌اند با مال و جان خود در راه خدا جهاد كردند. نيكيها از آن آنهاست و آنهايند كه رستگارانند."/>
		<aya index="89" text="خدا برايشان بهشتهايى كه جويها در آن روان است و در آنجا جاويدانند، آماده كرده است. اين است رستگارى بزرگ."/>
		<aya index="90" text="گروهى از عربهاى باديه‌نشين آمدند و عذر آوردند تا آنها را رخصت دهند كه به جنگ نروند و آنهايى كه به خدا و پيامبرش دروغ گفته بودند، در خانه نشستند. زودا كه به كافرانشان عذابى دردآور خواهد رسيد."/>
		<aya index="91" text="بر ناتوانان و بيماران و آنان كه هزينه خويش نمى‌يابند، هرگاه در عمل براى خدا و پيامبرش اخلاص ورزند گناهى نيست اگر به جنگ نيايند؛ كه بر نيكوكارن هيچ گونه عتابى نيست و خدا آمرزنده و مهربان است."/>
		<aya index="92" text="و نيز بر آنان كه نزد تو آمدند تا ساز و برگ نبردشان دهى و تو گفتى كه ساز و برگى ندارم و آنها براى خرج كردن هيچ نيافتند و اشك‌ريزان و محزون بازگشتند، گناهى نيست."/>
		<aya index="93" text="خشم و عذاب خدا بر كسانى است كه در عين توانگرى از تو رخصت مى‌خواهند و بدان خشنودند كه با خانه‌نشينان در خانه بمانند. خدا دلهايشان را مُهر برنهاده است كه نمى‌دانند."/>
		<aya index="94" text="چون شما به نزدشان بازگرديد، مى‌آيند و عذر مى‌آورند. بگو: عذر مياوريد؛ گفتارتان را باور نداريم كه خدا ما را از اخبار شما آگاه كرده است. زودا كه خدا و پيامبرش به اعمال شما خواهند رسيد. آنگاه شما را نزد آن خداوندى كه داناى نهان و آشكار است مى‌برند تا از نتيجه اعمالتان آگاهتان سازد."/>
		<aya index="95" text="چون به نزدشان باز گرديد، برايتان سوگند مى‌خورند تا از خطايشان درگذريد. از ايشان اعراض كنيد كه مردمى پليدند و به خاطر اعمالشان جاى در جهنم دارند."/>
		<aya index="96" text="برايتان سوگند مى‌خورند تا از آنان خشنود شويد. اگر شما هم خشنود شويد، خدا از اين مردم نافرمان خشنود نخواهد شد."/>
		<aya index="97" text="عربهاى باديه‌نشين كافرتر و منافق‌تر از ديگرانند و به بى‌خبرى از احكامى كه خدا بر پيامبرش نازل كرده است سزاوارترند. و خدا دانا و حكيم است."/>
		<aya index="98" text="پاره‌اى از عربهاى باديه‌نشين آنچه را كه خرج مى‌كنند چون غرامتى مى‌پندارند و منتظرند تا به شما حوادثى برسد. حوادث بد بر خودشان باد و خدا شنوا و داناست."/>
		<aya index="99" text="و پاره‌اى از عربهاى باديه‌نشين به خدا و روز قيامت ايمان دارند و آنچه را كه خرج مى‌كنند براى نزديك شدن به خدا و به خاطر دعاى پيامبر خرج مى‌كنند. بدانيد كه همين سبب نزديكيشان به خدا خواهد شد و خدا به رحمت خويش داخلشان خواهد كرد، زيرا آمرزنده و مهربان است."/>
		<aya index="100" text="از آن گروه نخستين از مهاجرين و انصار كه پيشقدم شدند و آنان كه به نيكى از پى‌شان رفتند، خدا خشنود است و ايشان نيز از خدا خشنودند. برايشان بهشتهايى كه در آنها نهرها جارى است و هميشه در آنجا خواهند بود، آماده كرده است. اين است كاميابى بزرگ."/>
		<aya index="101" text="گروهى از عربهاى باديه‌نشين كه گرد شما را گرفته‌اند منافقند و گروهى از مردم مدينه نيز در نفاق اصرار مى‌ورزند. تو آنها را نمى‌شناسى، ما مى‌شناسيمشان و دو بار عذابشان خواهيم كرد و به عذاب بزرگ گرفتار مى‌شوند."/>
		<aya index="102" text="و گروهى ديگر به گناه خود اعتراف كردند كه اعمال نيكو را با كارهاى زشت آميخته‌اند. شايد خدا توبه‌شان را بپذيرد، زيرا خدا آمرزنده و مهربان است."/>
		<aya index="103" text="از داراييهايشان صدقه بستان تا آنان را پاك و منزه سازى و برايشان دعا كن، زيرا دعاى تو مايه آرامش آنهاست، و خدا شنوا و داناست."/>
		<aya index="104" text="آيا هنوز ندانسته‌اند كه خداست كه توبه بندگانش را مى‌پذيرد و صدقات را مى‌ستاند، و خداست كه توبه‌پذير و مهربان است؟"/>
		<aya index="105" text="بگو: عمل كنيد، خدا و پيامبرش و مؤمنان اعمال شما را خواهند ديد و شما به نزد داناى نهان و آشكارا بازگردانده مى‌شويد و او از اعمالتان آگاهتان خواهد كرد."/>
		<aya index="106" text="و گروهى ديگر به مشيت خداوند واگذاشته شده‌اند، كه يا عذابشان مى‌كند يا توبه‌شان را مى‌پذيرد. و خدا دانا و حكيم است."/>
		<aya index="107" text="خدا شهادت مى‌دهد: آنهايى كه مسجدى مى‌سازند تا به مؤمنان زيان رسانند و ميانشان كفر و تفرقه اندازند و تا براى كسانى كه مى‌خواهند با خدا و پيامبرش جنگ كنند كمينگاهى باشد، آنگاه سوگند مى‌خورند كه ما را قصدى جز نيكوكارى نبوده است؛ دروغ مى‌گويند."/>
		<aya index="108" text="هرگز در آن مسجد نمازمگزار. مسجدى كه از روز نخست بر پرهيزگارى بنيان شده شايسته‌تر است كه در آنجا نماز كنى. در آنجا مردانى هستند كه دوست دارند پاكيزه باشند، زيرا خدا پاكيزگان را دوست دارد."/>
		<aya index="109" text="آيا كسى كه بنيان مسجد را بر ترس از خدا و خشنودى او نهاده بهتر است، يا آن كسى كه بنيان مسجد را بر كناره سيلگاهى كه آب زير آن را شسته باشد نهاده است تا با او در آتش جهنم سرنگون گردد؟ و خدا مردم ستمگر را هدايت نمى‌كند."/>
		<aya index="110" text="آن بنا كه برآورده‌اند همواره مايه تشويش در دلشان خواهد بود تا آن هنگام كه دلشان پاره پاره گردد. و خداوند دانا و حكيم است."/>
		<aya index="111" text="خدا از مؤمنان جانها و مالهايشان را خريد، تا بهشت از آنان باشد. در راه خدا جنگ مى‌كنند، چه بكشند يا كشته شوند وعده‌اى كه خدا در تورات و انجيل و قرآن داده است به حق بر عهده اوست. و چه كسى بهتر از خدا به عهد خود وفا خواهد كرد؟ بدين خريد و فروخت كه كرده‌ايد شاد باشيد كه كاميابى بزرگى است."/>
		<aya index="112" text="توبه‌كنندگانند، پرستندگانند، ستايندگانند، روزه‌دارانند، ركوع كنندگانند، سجده‌كنندگانند، امر كنندگان به معروف و نهى كنندگان از منكرند و حافظان حدود خدايند. و مؤمنان را بشارت ده."/>
		<aya index="113" text="نبايد پيامبر و كسانى كه ايمان آورده‌اند براى مشركان هر چند از خويشاوندان باشند -پس از آنكه دانستند كه به جهنم مى‌روند- طلب آمرزش كنند."/>
		<aya index="114" text="آمرزش خواستن ابراهيم براى پدرش، نبود مگر به خاطر وعده‌اى كه به او داده بود. و چون براى او آشكار شد كه پدرش دشمن خداست، از او بيزارى جست. زيرا ابراهيم بسيار خداى‌ترس و بردبار بود."/>
		<aya index="115" text="خدا قومى را كه هدايت كرده است گمراه نمى‌خواهد، تا برايشان روشن كند كه از چه چيز بايد بپرهيزند، كه خدا بر هر چيزى داناست."/>
		<aya index="116" text="فرمانروايى آسمانها و زمين از آن خداست. زنده مى‌كند و مى‌ميراند و شما را جز خدا دوستدار و ياورى نيست."/>
		<aya index="117" text="خدا، توبه پيامبر و مهاجرين و انصار را كه در آن ساعت عسرت همراه او بودند، از آن پس كه نزديك بود كه گروهى را دل از جنگ بگردد، پذيرفت. توبه‌شان بپذيرفت، زيرا به ايشان رئوف و مهربان است."/>
		<aya index="118" text="و نيز خدا پذيرفت توبه آن سه تن را كه از جنگ تخلف كرده بودند، تا آنگاه كه زمين با همه گشادگيش بر آنها تنگ شد و جان در تنشان نمى‌گنجيد و خود دانستند كه جز خداوند هيچ پناهگاهى كه بدان روى آورند ندارند. پس خداوند توبه آنان بپذيرفت تا به او بازآيند، كه توبه‌پذير و مهربان است."/>
		<aya index="119" text="اى كسانى كه ايمان آورده‌ايد، از خدا بترسيد و با راستگويان باشيد."/>
		<aya index="120" text="اهل مدينه و عربهاى باديه‌نشين اطراف آن را نرسد كه از همراهى با پيامبر خدا تخلف ورزند و نبايد كه از او به خود پردازند. زيرا در راه خدا هيچ تشنگى به آنها چيره نشود يا به رنج نيفتند يا به گرسنگى دچار نگردند يا قدمى كه كافران را خشمگين سازد برندارند يا به دشمن دستبردى نزنند، مگر آنكه عمل صالحى برايشان نوشته شود، كه خدا پاداش نيكوكاران را تباه نمى‌سازد."/>
		<aya index="121" text="و هيچ مالى چه اندك و چه بسيار خرج نكنند و از هيچ واديى نگذرند، مگر آنكه به حسابشان نوشته شود، تا خدا پاداششان دهد، چون پاداش نيكوترين كارى كه مى‌كرده‌اند."/>
		<aya index="122" text="و نتوانند مؤمنان كه همگى به سفر روند. چرا از هر گروهى دسته‌اى به سفر نروند تا دانش دين خويش را بياموزند و چون بازگشتند مردم خود را هشدار دهند، باشد كه از زشتكارى حذر كنند؟"/>
		<aya index="123" text="اى كسانى كه ايمان آورده‌ايد، با كافرانى كه نزديك شمايند جنگ كنيد تا در شما شدت و درشتى يابند، و بدانيد كه خدا با پرهيزگاران است."/>
		<aya index="124" text="و چون سوره‌اى نازل شود، بعضى مى‌پرسند: اين سوره به ايمان كدام يك از شما درافزود؟ آنان كه ايمان آورده‌اند به ايمانشان افزوده شود، و خود شادمانى مى‌كنند."/>
		<aya index="125" text="اما آنان كه در دلهايشان مرضى است، جز انكارى بر انكارشان نيفزود و همچنان كافر بمُردند."/>
		<aya index="126" text="آيا نمى‌بينند كه در هر سال يك يا دو بار مورد آزمايش واقع مى‌شوند؟ ولى نه توبه مى‌كنند و نه پند مى‌گيرند."/>
		<aya index="127" text="و چون سوره‌اى نازل شود، بعضى به بعضى ديگر نگاه مى‌كنند: آيا كسى شما را مى‌بيند؟ و باز مى‌گردند. خدا دلهايشان را از ايمان منصرف ساخته، زيرا مردمى نافهمند."/>
		<aya index="128" text="هر آينه پيامبرى از خود شما بر شما مبعوث شد، هر آنچه شما را رنج مى‌دهد بر او گران مى‌آيد. سخت به شما دلبسته است و با مؤمنان رئوف و مهربان است."/>
		<aya index="129" text="اگر باز گردند بگو: خدا براى من كافى است، خدايى جز او نيست، بر او توكل كردم و اوست پروردگار عرش بزرگ."/>
	</sura>
	<sura index="10" name="يونس">
		<aya index="1" text="الف، لام، را. اين است آيات كتاب به حكمت آميخته."/>
		<aya index="2" text="آيا مردم در شگفتند از اينكه به مردى از خودشان وحى كرديم كه مردم را بترسان و مؤمنان را بشارت ده كه در نزد پروردگارشان پايگاهى رفيع دارند؟ كافران گفتند كه اين مرد آشكارا جادوگرى است."/>
		<aya index="3" text="پروردگار شما اللّه است كه آسمانها و زمين را در شش روز بيافريد؛ سپس به عرش پرداخت؛ ترتيب كارها را از روى تدبير بداد. جز به رخصت او شفاعت‌كننده‌اى نباشد. اين است اللّه پروردگار شما. او را بپرستيد. چرا پند نمى‌گيريد؟"/>
		<aya index="4" text="بازگشت همه شما به اوست. اين به يقين وعده خداست. او مخلوقات را بيافريند. آنگاه آنان را به سوى خود بازگرداند، تا كسانى را كه ايمان آورده و كار شايسته كرده‌اند از روى عدل پاداش دهد. و كافران را به جزاى كفرشان شرابى است از آب جوشان و عذابى است دردآور."/>
		<aya index="5" text="اوست آن كه خورشيد را فروغ بخشيد و ماه را منور ساخت و برايش منازلى معين كرد تا از شمار سالها و حساب آگاه شويد. خدا همه اينها را جز به حق نيافريد و آيات را براى مردمى كه مى‌دانند به تفصيل بيان مى‌كند."/>
		<aya index="6" text="درآمد و شد شب و روز و آنچه خدا در آسمانها و زمين آفريده است براى پرهيزگاران عبرتهاست."/>
		<aya index="7" text="كسانى كه به ديدار ما اميد ندارند و به زندگى دنيوى خشنود شده و بدان آرامش يافته‌اند، و آنان كه از آيات ما بى‌خبرند،"/>
		<aya index="8" text="به كيفر كارهايى كه مى‌كرده‌اند، جايگاهشان جهنم است."/>
		<aya index="9" text="آنان را كه ايمان آورده‌اند و كارهاى شايسته كرده‌اند پروردگارشان به سبب ايمانشان به بهشتهايى پر نعمت كه نهرهاى آب در زير پايشان جارى است هدايت مى‌كند."/>
		<aya index="10" text="در آنجا دعايشان اين است: بار خدايا تو منزهى. و به هنگام درود، سلام مى‌گويند. و پايان دعايشان اين است: سپاس خداى را، آن پروردگار جهانيان."/>
		<aya index="11" text="اگر با همان شتاب كه مردم براى خود خير مى‌طلبند خدا برايشان شر مى‌طلبيد، مرگشان فرا رسيده بود. پس آنان را كه به ديدار ما اميد ندارند، وامى‌گذاريم تا در گمراهى خويش سرگردان بمانند."/>
		<aya index="12" text="چون به آدمى گزندى رسد، چه بر پهلو خفته باشد و چه نشسته يا ايستاده ما را به دعا مى‌خواند. و چون آن گزند را از او دور سازيم، چنان مى‌گذرد كه گويى ما را براى دفع آن گزندى كه به او رسيده بود هرگز نخوانده است. اعمال اسرافكاران اينچنين در نظرشان آراسته شده است."/>
		<aya index="13" text="و ما مردمى را كه پيش از شما بودند چون ستم كردند و به پيامبرانشان كه با دلايل روشن سوى ايشان آمده بودند ايمان نمى‌آوردند، هلاك كرديم. مردم تبهكار را اينچنين كيفر مى‌دهيم."/>
		<aya index="14" text="آنگاه شما را در روى زمين جانشين آنها گردانيديم تا بنگريم كه چگونه عمل مى‌كنيد."/>
		<aya index="15" text="چون آيات روشن ما بر آنان تلاوت شد، آنها كه به ديدار ما اميد ندارند گفتند: قرآنى جز اين قرآن بياور يا دگرگونش كن. بگو: مرا نرسد كه آن را از سوى خود دگرگون كنم. هر چه به من وحى مى‌شود پيرو همان هستم. مى‌ترسم كه اگر به پروردگارم عاصى شوم به عذاب آن روز بزرگ گرفتار آيم."/>
		<aya index="16" text="بگو: اگر خدا مى‌خواست من آن را بر شما تلاوت نمى‌كردم و شما را از آن آگاه نمى‌ساختم. و پيش از اين در ميان شما عمرى زيسته‌ام. چرا به عقل در نمى‌يابيد؟"/>
		<aya index="17" text="كيست ستمكارتر از آن كه بر خدا دروغ مى‌بندد، يا آيات او را دروغ مى‌انگارد؟ هر آينه مجرمان رستگار نشوند."/>
		<aya index="18" text="سواى خدا چيزهايى را مى‌پرستند كه نه سودشان مى‌رساند نه زيان. و مى‌گويند: اينها شفيعان ما در نزد خدايند. بگو: آيا به خدا از چيزى خبر مى‌دهيد كه در زمين و آسمان از آن سراغى ندارد؟ خدا منزه است و از آنچه با او شريك مى‌سازيد، فراتر است."/>
		<aya index="19" text="مردم جز يك امت نبودند، ميانشان اختلاف افتاد. و اگر نه آن سخنى بود كه پيش از اين از پروردگارت صادر گشته بود، در آنچه اختلاف مى‌كنند داورى شده بود."/>
		<aya index="20" text="و مى‌گويند: چرا از جانب پروردگارش معجزه‌اى بر او نازل نمى‌شود؟ بگو: علم غيب از آن خداست. انتظار بكشيد. من نيز با شما منتظر مى‌مانم."/>
		<aya index="21" text="هرگاه پس از گزندى كه به مردم رسيده است رحمتى به آنها بچشانيم، بينى كه در آيات ما بدانديشى مى‌كنند. بگو: مكر خدا سريع‌تر است؛ رسولان ما نيز، بدانديشيهاى شما را مى‌نويسند."/>
		<aya index="22" text="اوست كه شما را در خشكى و در دريا سير مى‌دهد. تا آنگاه كه در كشتيها هستند و باد موافق به حركتشان مى‌آورد، شادمانند. چون توفان فرا رسد و موج از هر سو بر آنها ريزد، چنان كه پندارند كه در محاصره موج قرار گرفته‌اند، خدا را از روى اخلاص عقيدت بخوانند، كه اگر ما را از اين خطر برهانى از سپاسگزاران خواهيم بود."/>
		<aya index="23" text="چون خدا آنها را برهاند، بينى كه در زمين به ناحق سركشى كنند. اى مردم، اين سركشى به زيان خودتان است. تمتعى است در اين زندگى دنيوى. آنگاه همه به نزد ما بازمى‌گرديد تا از كارهايى كه مى‌كرده‌ايد آگاهتان سازيم."/>
		<aya index="24" text="مثَل اين زندگى دنيا مثَل بارانى است كه از آسمان نازل كنيم، تا بدان هر گونه رستنيها از زمين برويد، چه آنها كه آدميان مى‌خورند و چه آنها كه چارپايان مى‌چرند. چون زمين پيرايه خويش برگرفت و آراسته شد و مردمش پنداشتند كه خود قادر بر آن همه بوده‌اند، فرمان ما شب هنگام يا به روز دررسد و چنان از بيخش بركنيم كه گويى ديروز در آن مكان هيچ چيز نبوده است. آيات را براى مردمى كه مى‌انديشند اينچنين تفصيل مى‌دهيم."/>
		<aya index="25" text="خداوند به سراى سلامت فرا مى‌خواند و هر كه را بخواهد به راه راست هدايت مى‌كند."/>
		<aya index="26" text="پاداش آنان كه نيكى مى‌كنند نيكى است و چيزى افزون بر آن. نه سيه‌روى شوند و نه خوار. اينان اهل بهشتند و در آن جاويدانند."/>
		<aya index="27" text="و براى آنان كه مرتكب بديها شوند، پاداش هر بدى همانند آن است و خوارى بر آنها چيره مى‌شود. كسى آنها را از خشم خدا نگه نمى‌دارد، چنان شوند كه گويى صورتشان در پاره‌اى از شب تاريك پوشيده شده است. اينان اهل جهنمند و جاودانه در آن هستند."/>
		<aya index="28" text="و روزى همه آنها را در محشر گرد آوريم. سپس مشركان را گوييم: شما و بتهايتان در مكان خود قرار گيريد. سپس آنها را از يكديگر جدا مى‌كنيم و بتهايشان مى‌گويند: شما هرگز ما را نمى‌پرستيده‌ايد."/>
		<aya index="29" text="خدا به شهادت ميان ما و شما كافى است كه ما از پرستش شما هرگز آگاه نبوده‌ايم."/>
		<aya index="30" text="در آنجا هر كس هر چه كرده است پاداشش را خواهد ديد و همه را به سوى خدا مولاى حقيقيشان بازمى‌گردانند و همه آن بتان كه به باطل مى‌پرستيدند نابود مى‌شوند."/>
		<aya index="31" text="بگو: چه كسى از آسمان و زمين به شما روزى مى‌دهد؟ كيست كه شنوايى و بينايى مى‌بخشد؟ زنده را از مرده پديد مى‌آرد و مرده را از زنده و كارها را به سامان مى‌آورد؟ خواهند گفت: اللّه. بگو: آيا پروا نمى‌كنيد؟"/>
		<aya index="32" text="اين اللّه پروردگار حقيقى شماست، بعد از حقيقت جز گمراهى چيست؟ پس به كجا روى مى‌آوريد؟"/>
		<aya index="33" text="پس سخن پروردگار تو درباره عصيانگران كه گفت: اينان ايمان نمى‌آورند، به حقيقت پيوست."/>
		<aya index="34" text="بگو: آيا از اين بتان شما كسى هست كه چيزى را بيافريند، و باز زنده كند؟ بگو: خداى يكتا مخلوقات را مى‌آفريند و باز زنده مى‌كند. پس چگونه از حق منحرفتان مى‌كنند؟"/>
		<aya index="35" text="بگو: آيا از اين بتان شما كسى هست كه به حق راه نمايد؟ بگو: خدا به حق راه مى‌نمايد. آيا آن كه به حق راه مى‌نمايد به متابعت سزاوارتر است يا آن كه به حق راه نمى‌نمايد و خود نيز نيازمند هدايت است؟ شما را چه مى‌شود؟ چگونه حكم مى‌كنيد؟"/>
		<aya index="36" text="بيشترشان فقط تابع گمانند، و گمان نمى‌تواند جاى حق را بگيرد. هر آينه خدا به كارى كه مى‌كنند آگاه است."/>
		<aya index="37" text="نشايد كه اين قرآن را جز به خدا نسبت كنند، بلكه تصديق چيزى است كه پيش از آن آمده است و توضيح آن كتاب است. شكى نيست كه از جانب پروردگار جهانيان است."/>
		<aya index="38" text="مى‌گويند كه آن را به دروغ به خدا نسبت مى‌كند. بگو: اگر راست مى‌گوييد، جز خدا هر كه را كه مى‌توانيد به يارى بخوانيد و سوره‌اى همانند آن بياوريد."/>
		<aya index="39" text="چيزى را دروغ شمردند كه به علم آن احاطه نيافته بودند و هنوز از تأويل آن بى‌خبرند. كسانى كه پيش از آنان بودند نيز پيامبران را چنين به دروغ نسبت دادند. پس بنگر كه عاقبت كار ستمكاران چگونه بوده است."/>
		<aya index="40" text="برخى از ايشان بدان ايمان مى‌آورند و برخى ايمان نمى‌آورند. و پروردگار تو به مفسدان آگاه‌تر است."/>
		<aya index="41" text="اگر تو را به دروغ نسبت كردند، بگو: عمل من از آن من است و عمل شما از آن شما. شما از كار من بيزاريد و من از كار شما بيزارم."/>
		<aya index="42" text="برخى از ايشان به تو گوش مى‌دهند. آيا اگر درنيابند تو مى‌توانى كران را شنوا سازى؟"/>
		<aya index="43" text="برخى از آنها به تو مى‌نگرند. آيا اگر نبينند، تو مى‌توانى كوران بى بصيرت را راه بنمايى؟"/>
		<aya index="44" text="خداوند به مردم هيچ ستم نمى‌كند ولى مردم خود به خود ستم مى‌كنند."/>
		<aya index="45" text="و روزى كه خداوند آنان را در محشر گرد آورد، چنان كه پندارى تنها ساعتى از روز درنگ كرده‌اند، يكديگر را بشناسند. آنها كه ديدار با خدا را دروغ مى‌انگاشتند زيان ديده‌اند و هدايت نيافته‌اند."/>
		<aya index="46" text="يا پاره‌اى از چيزهايى را كه به آنها وعده داده‌ايم به تو مى‌نمايانيم يا تو را مى‌ميرانيم. بازگشت همه‌شان به نزد ماست و خدا به هر كارى كه مى‌كنند ناظر است."/>
		<aya index="47" text="هر امتى را پيامبرى بود و چون پيامبرشان بيامد كارها ميانشان به عدالت فيصله يافت و مورد ستم واقع نشدند."/>
		<aya index="48" text="مى‌گويند: اگر راست مى‌گوييد، پس اين وعده چه وقت خواهد بود؟"/>
		<aya index="49" text="بگو: من درباره خود -جز آنچه خدا بخواهد- مالك هيچ سود و زيانى نيستم. مرگ هر امتى را زمانى معين است. چون زمانشان فرارسد، نه يك ساعت تأخير كنند و نه يك ساعت پيش افتند."/>
		<aya index="50" text="بگو: چه مى‌كنيد اگر عذاب او به ناگاه شب‌هنگام يا به روز فرا رسد؟ گناهكاران چه چيز را اينچنين به شتاب مى‌طلبند؟"/>
		<aya index="51" text="آيا چون عذاب به وقوع پيوندد بدان ايمان مى‌آوريد؟ اكنون اين همان چيزى است كه فرا رسيدنش را به شتاب مى‌خواستيد."/>
		<aya index="52" text="آنگاه به ستمكاران گويند: عذاب جاويد را بچشيد. آيا نه چنين است كه در برابر اعمالتان كيفر مى‌بينيد؟"/>
		<aya index="53" text="از تو خبر مى‌گيرند كه آيا حق است؟ بگو: آرى؛ سوگند به پروردگارم كه حق است و شما را ياراى فرار از آن نيست."/>
		<aya index="54" text="اگر هر گنهكارى صاحب همه روى زمين باشد، خواهد كه خود را بدان از عذاب بازخرد. و چون عذاب را بنگرند پشيمانى خويش در دل نهان دارند. ميانشان به عدالت حكم شود و مورد ستم واقع نگردند."/>
		<aya index="55" text="بدانيد كه هر چه در آسمانها و زمين است از آن خداست. و آگاه باشيد كه وعده خدا حق است، ولى بيشترشان نمى‌دانند."/>
		<aya index="56" text="اوست كه زنده مى‌كند و مى‌ميراند و همه به سوى او بازمى‌گرديد."/>
		<aya index="57" text="اى مردم، براى شما از جانب پروردگارتان موعظه‌اى آمد و شفايى براى آن بيماريى كه در دل داريد و راهنمايى و رحمتى براى مؤمنان."/>
		<aya index="58" text="بگو: به فضل خدا و رحمت او شادمان شوند، زيرا اين دو از هر چه مى‌اندوزند بهتر است."/>
		<aya index="59" text="بگو: آيا به رزقى كه خدا برايتان نازل كرده است نگريسته‌ايد؟ بعضى را حرام شمرديد و بعضى را حلال. بگو: خدا به شما اجازه داده است يا به او دروغ مى‌بنديد؟"/>
		<aya index="60" text="آنان كه به خدا دروغ مى‌بندند در باره روز قيامت چه گمان كرده‌اند؟ خدا فضل خود را به مردمان ارزانى مى‌دارد، ولى بيشترينشان شكر نمى‌گويند."/>
		<aya index="61" text="در هر كارى كه باشى، و هر چه از قرآن بخوانى و دست به هر عملى كه بزنيد هنگامى كه بدان مى‌پردازيد ما ناظر بر شما هستيم. بر پروردگار تو حتى به مقدار ذره‌اى در زمين و آسمانها پوشيده نيست. و هر چه كوچكتر از آن يا بزرگ تر از آن باشد، در كتاب مبين نوشته شده است."/>
		<aya index="62" text="آگاه باشيد كه بر دوستان خدا بيمى نيست و غمگين نمى‌شوند."/>
		<aya index="63" text="كسانى را كه ايمان آوردند و پرهيزگارى مى‌كردند،"/>
		<aya index="64" text="بشارت است ايشان را در دنيا و آخرت. سخن خدا دگرگون نمى‌شود. اين است كاميابى بزرگ."/>
		<aya index="65" text="سخن آنان تو را محزون نسازد. عزت به تمامى از آن خداوند است. اوست كه شنوا و داناست."/>
		<aya index="66" text="آگاه باشيد كه از آن خداست هر چه در آسمانها و زمين است و آنان كه سواى خدا را شريكان مى‌خوانند، جز از گمان خويش پيروى نمى‌كنند و جز دروغ نمى‌گويند."/>
		<aya index="67" text="اوست كه شب را برايتان پديد آورد تا در آن بياراميد و روز را پديد آورد تا در آن ببينيد. در اينها براى مردمى كه مى‌شنوند عبرتهاست."/>
		<aya index="68" text="گفتند: خدا فرزندى برگزيده است. منزه است. بى‌نياز است. از آن اوست هر چه در آسمانها و زمين است. شما را بر آن سخن دليلى نيست. چرا در باره خدا چيزهايى مى‌گوييد كه به آن آگاه نيستيد؟"/>
		<aya index="69" text="بگو: آنها كه به خدا دروغ مى‌بندند رستگار نمى‌شوند."/>
		<aya index="70" text="برخوردارى از دنيا، آنگاه بازگشتشان به سوى ما. سپس به كيفر كفرورزيدنشان عذابى سختشان مى‌چشانيم."/>
		<aya index="71" text="برايشان داستان نوح را بخوان، آنگاه كه به قوم خود گفت: اى قوم من، اگر درنگ‌كردن من در ميان شما و يادآورى آيات خدا بر شما گران مى‌آيد، من بر خدا توكل مى‌كنم، ساز و برگ خويش و بتانتان را گرد آوريد چنان كه هيچ چيز از كارى كه مى‌كنيد بر شما پوشيده نباشد و به دشمنى من قدم به پيش نهيد و مرا مهلت مدهيد."/>
		<aya index="72" text="و اگر پشت كرديد، من از شما هيچ پاداشى نخواسته‌ام، كه پاداش من با خداست و من مأمور شده‌ام كه از تسليم‌شدگان باشم."/>
		<aya index="73" text="تكذيبش كردند و ما او و همراهانش را در كشتى برهانيديم و آنان را جانشين پيشينيان ساختيم و كسانى را كه آيات ما را دروغ مى‌انگاشتند غرقه كرديم. پس بنگر كه عاقبت بيم‌داده‌شدگان چگونه بود."/>
		<aya index="74" text="آنگاه پس از او پيامبرانى بر قومشان مبعوث كرديم و آنان دليلهاى روشن آوردند ولى مردم به آنچه پيش از آن تكذيبش كرده بودند، ايمان‌آورنده نبودند. بر دلهاى تجاوزكاران اينچنين مهر مى‌نهيم."/>
		<aya index="75" text="و پس از آنها موسى و هارون را همراه آياتمان بر فرعون و مهتران قومش مبعوث كرديم. و آنان سركشى كردند و مردمى تبهكار بودند."/>
		<aya index="76" text="و چون حق از نزد ما به سوى ايشان آمد، گفتند كه اين جادويى آشكار است."/>
		<aya index="77" text="موسى گفت: آيا سخن حق را كه اينك بر شما نازل شده است جادو مى‌خوانيد، و حال آنكه جادوگران رستگار نمى‌شوند؟"/>
		<aya index="78" text="گفتند: آيا آمده‌اى تا ما را از آن آيين كه پدرانمان را بر آن يافته‌ايم منصرف سازى تا در زمين سرورى يابيد؟ ولى ما به شما ايمان نمى‌آوريم."/>
		<aya index="79" text="فرعون گفت: همه جادوگران دانا را نزد من بياوريد."/>
		<aya index="80" text="چون جادوگران آمدند، موسى گفت: بيفكنيد هر چه را كه بايد بيفكنيد."/>
		<aya index="81" text="چون بيفكندند، موسى گفت: آنچه شما آورده‌ايد جادوست و خدا آن را باطل خواهد ساخت، زيرا خدا كار مفسدان را به صلاح نمى‌آورد."/>
		<aya index="82" text="و خداوند با سخنان خود حق را به اثبات مى‌رساند، اگر چه مجرمان را ناخوش آيد."/>
		<aya index="83" text="از بيم آزار فرعون و مهتران قوم او، جز گروهى از آنها به موسى ايمان نياوردند. و فرعون در زمين برترى مى‌جست و او از گزافكاران بود."/>
		<aya index="84" text="موسى گفت: اى قوم من، اگر به خدا ايمان آورده‌ايد و تسليم فرمان هستيد به او توكل كنيد."/>
		<aya index="85" text="گفتند: بر خدا توكل كرديم، اى پروردگار ما، ما را مغلوب اين مردم ستمكار مكن."/>
		<aya index="86" text="و به رحمت خود ما را از اين كافران رهايى بخش."/>
		<aya index="87" text="به موسى و برادرش وحى كرديم كه براى قوم خود در مصر خانه‌هايى مهيا كنيد و خانه‌هاى خود را عبادتگاه سازيد و نمازگزاريد و مؤمنان را بشارت ده."/>
		<aya index="88" text="موسى گفت: اى پروردگار ما، به فرعون و مهتران قومش در اين جهان زينت و اموال داده‌اى، اى پروردگار ما، تا ديگران را از طريق تو گمراه كنند. اى پروردگار ما، اموالشان را تباه ساز و دلشان را سخت كن. ايمان نمى‌آورند تا آنگاه كه عذاب دردآور را بنگرند."/>
		<aya index="89" text="گفت: خواست شما اجابت شد، ثابت‌قدم باشيد و از طريقه نادانان پيروى مكنيد."/>
		<aya index="90" text="ما بنى‌اسرائيل را از دريا گذرانيديم. فرعون و لشكريانش به قصد ستم و تعدى به تعقيبشان پرداختند. چون فرعون غرق مى‌شد گفت: ايمان آوردم كه هيچ خداوندى جز آن كه بنى‌اسرائيل بدان ايمان آورده‌اند نيست، و من از تسليم‌شدگانم."/>
		<aya index="91" text="آيا اكنون؟ و تو پيش از اين عصيان مى‌كردى و از مفسدان بودى."/>
		<aya index="92" text="امروز جسم تو را به بلندى مى‌افكنيم تا براى آنان كه پس از تو مى‌مانند عبرتى باشى، و حال آنكه بسيارى از مردم از آيات ما غافلند."/>
		<aya index="93" text="هرآينه بنى‌اسرائيل را در مكانى نيكو جاى داديم و از طيّبات روزيشان داديم و تا آن هنگام كه صاحب دانش نشده بودند اختلافى نداشتند. پروردگار تو در روز قيامت در آنچه اختلاف مى‌كردند ميانشان قضاوت خواهد كرد."/>
		<aya index="94" text="اگر در آنچه بر تو نازل كرده‌ايم در ترديد هستى، از آنهايى كه كتاب آسمانى پيش از تو را مى‌خوانند بپرس. هرآينه حق است آنچه از جانب پروردگارت بر تو نازل شده است. پس نبايد در شمار ترديدكنندگان باشى."/>
		<aya index="95" text="و از آنان كه آيات خدا را تكذيب مى‌كنند مباش، كه در زمره زيان‌كنندگان باشى."/>
		<aya index="96" text="كسانى كه سخن پروردگار تو درباره آنان تحقق يافته، ايمان نمى‌آورند،"/>
		<aya index="97" text="-هر چند هر گونه معجزه‌اى بر آنان آشكار شود- تا آنگاه كه عذاب دردآور را بنگرند."/>
		<aya index="98" text="چرا مردم هيچ قريه‌اى به هنگامى كه ايمانشان سودشان مى‌داد ايمان نياوردند مگر قوم يونس كه چون ايمان آوردند عذاب ذلت در دنيا را از آنان برداشتيم و تا هنگامى كه اجلشان فرا رسيد از زندگى برخوردارشان كرديم."/>
		<aya index="99" text="اگر پروردگار تو بخواهد، همه كسانى كه در روى زمينند ايمان مى‌آورند. آيا تو مردم را به اجبار وامى‌دارى كه ايمان بياورند؟"/>
		<aya index="100" text="جز به اذن خدا هيچ كس را نرسد كه ايمان بياورد. و او پليدى را بر كسانى كه خرد خويش به كار نمى‌بندند مقرر مى‌كند."/>
		<aya index="101" text="بگو: بنگريد كه چه چيزهايى در آسمانها و زمين است. و اين آيات و هشدارها قومى را كه ايمان نمى‌آورند سود نمى‌كند."/>
		<aya index="102" text="آيا جز اين است كه انتظار روزى را مى‌كشند همانند روزهايى كه پيشينيانشان منتظرش بودند؟ بگو: انتظار بكشيد، كه من نيز با شما منتظرم."/>
		<aya index="103" text="آنگاه پيامبرانمان و كسانى را كه ايمان آورده‌اند مى‌رهانيم. زيرا بر ما فريضه است كه مؤمنان را برهانيم."/>
		<aya index="104" text="بگو: اى مردم، اگر شما در دين من ترديد داريد، من چيزهايى را كه به جاى اللّه مى‌پرستيد نمى‌پرستم. من اللّه را مى‌پرستم كه شما را مى‌ميراند و مأمور شده‌ام كه از مؤمنان باشم."/>
		<aya index="105" text="و به دين حنيف روى آور و از مشركان مباش."/>
		<aya index="106" text="به جاى اللّه، خدايانى را كه نه به تو سود مى‌رسانند و نه زيان، مخوان. اگر چنين كنى، از ستمكاران خواهى بود."/>
		<aya index="107" text="و اگر خدا به تو زيانى برساند، جز او كس دفع آن نتواند كرد. و اگر براى تو خيرى بخواهد، هيچ كس فضل او را باز نتواند داشت. فضل خود را به هر كس از بندگانش كه بخواهد مى‌رساند و او آمرزنده و مهربان است."/>
		<aya index="108" text="بگو: اى مردم، پيام راستين از جانب پروردگارتان برايتان فرا رسيد. پس هر كس كه به راه راست هدايت يابد، هدايت به سود اوست. و هر كه گمراه گردد، به زيان خويش به گمراهى افتاده است. و من عهده‌دار شما نيستم."/>
		<aya index="109" text="چيزى را كه به تو وحى مى‌شود پيروى كن و صبر كن تا خدا داورى كند كه او بهترين داوران است."/>
	</sura>
	<sura index="11" name="هود">
		<aya index="1" text="الف، لام، را. كتابى است با آياتى استوار و روشن از جانب حكيمى آگاه."/>
		<aya index="2" text="كه جز خداى يكتا را نپرستيد، من از جانب او بيم‌دهنده شما و نيز مژده‌دهنده‌اى براى شما هستم."/>
		<aya index="3" text="و نيز از پروردگارتان آمرزش بخواهيد و به درگاهش توبه كنيد، تا شما را از رزقى نيكو -تا آنگاه كه مقرر است- برخوردارى دهد. و هر شايسته انعامى را نعمت دهد. و اگر رويگردان شويد، بر شما از عذاب روز بزرگ بيمناكم."/>
		<aya index="4" text="بازگشتتان به خداست و او بر هر كارى تواناست."/>
		<aya index="5" text="آگاه باش كه اينان صورت برمى گردانند تا راز دل خويش پنهان دارند، حال آنكه بدان هنگام كه جامه‌هاى خود در سر مى‌كشند خدا آشكار و نهانشان را مى‌داند، زيرا او به راز دلها آگاه است."/>
		<aya index="6" text="هيچ جنبنده‌اى در روى زمين نيست، جز آنكه روزى او بر عهده خداست، و موضع و مكانش را مى‌داند، زيرا همه در كتاب مبين آمده است."/>
		<aya index="7" text="اوست كه آسمانها و زمين را در شش روز آفريد و عرش او بر روى آب بود. تا بيازمايد كدام يك از شما به عمل نيكوتر است. و اگر بگويى كه بعد از مرگ زنده مى‌شويد، كافران گويند كه اين جز جادويى آشكار نيست."/>
		<aya index="8" text="و اگر چندگاهى عذابشان را به تأخير بيفكنيم مى‌پرسند: چه چيز مانع آن شده است؟ آگاه باشيد چون عذابشان فرا رسد، آن را باز نگردانند، و آنچه مسخره‌اش مى‌كردند آنان را در بر خواهد گرفت."/>
		<aya index="9" text="اگر به انسان رحمتى بچشانيم، آنگاه از او بازش گيريم، مأيوس مى‌شود و كفران مى‌ورزد."/>
		<aya index="10" text="و اگر پس از سختى و رنج، نعمت و آسايشى به او بچشانيم، مى‌گويد: ناگواريها از من دور شده است. و در اين حال، شادمان است و فخر مى‌فروشد،"/>
		<aya index="11" text="مگر كسانى كه شكيبايى ورزيدند و كارهاى نيكو كردند، كه آمرزش و مزد بزرگ از آن آنهاست."/>
		<aya index="12" text="مباد كه برخى از چيزهايى را كه بر تو وحى كرده‌ايم واگذارى و بدان دلتنگ باشى كه مى‌گويند: چرا گنجى بر او افكنده نمى‌شود؟ و چرا فرشته‌اى همراه او نمى‌آيد؟ جز اين نيست كه تو بيم‌دهنده‌اى بيش نيستى و خداست كه كارساز هر چيزى است."/>
		<aya index="13" text="يا آنكه مى‌گويند كه از خود برمى‌بافد و به دروغ به خدا نسبتش مى‌كند. بگو: اگر راست مى‌گوييد، جز خدا هر كه را كه توانيد به يارى بطلبيد و ده سوره مانند آن به هم بربافته، بياوريد."/>
		<aya index="14" text="پس اگر شما را اجابت نكردند، بدانيد كه قرآن به علم خدا نازل شده و نيز هيچ خدايى جز او نيست. آيا تسليم مى‌شويد؟"/>
		<aya index="15" text="آنان كه زندگى و زينت اين دنيا را بخواهند، پس همه مزد كردارشان را در اين جهان مى‌دهيم و در آن نقصانى نمى‌بينند."/>
		<aya index="16" text="اينان كسانى هستند كه در آخرت جز آتش نصيبى ندارند و هر چه كرده‌اند ناچيز شود و هر چه به جاى آورده‌اند باطل است."/>
		<aya index="17" text="آيا آن كس كه از جانب پروردگار خويش دليلى روشن دارد و زبانش بدان گوياست و پيش از اين كتاب موسى كه خود پيشوا و رحمتى بوده است بدان شهادت داده، با آن كس كه دليلى ندارد برابر است؟ ايشان به آن كتاب روشن ايمان مى‌آورند. و هر گروه ديگرى كه به او كافر شود، جايگاهش در آتش است. در آن شك مكن، كه حق است و از جانب پروردگارت آمده است. ولى بيشتر مردم ايمان نمى‌آورند."/>
		<aya index="18" text="چه كس ستمكارتر از آن كسى است كه به خدا دروغ مى‌بندد؟ اينان را به پروردگارشان عرضه خواهند داشت و شاهدان گواهى خواهند داد كه اينانند كه بر پروردگارشان دروغ مى‌بسته‌اند. هان، لعنت خدا بر ستمكاران باد؛"/>
		<aya index="19" text="آنان كه مردم را از راه خدا بازمى‌دارند و راه خدا را منحرف مى‌خواهند و به آخرت ايمان ندارند؛"/>
		<aya index="20" text="اينان نمى‌توانند در روى زمين از خداى بگريزند و جز او هيچ ياورى ندارند، عذابشان مضاعف مى‌شود. نه توان شنيدن داشته‌اند و نه توان ديدن."/>
		<aya index="21" text="اينان به خويشتن زيان رسانيدند و آنچه را كه به دروغ خدا مى‌خواندند از دست داده‌اند."/>
		<aya index="22" text="به ناچار در آخرت زيانكارترند."/>
		<aya index="23" text="كسانى كه ايمان آورده‌اند و كارهاى شايسته كرده‌اند و در برابر پروردگارشان فروتنى نموده‌اند، اهل بهشتند و در آن جاويدانند."/>
		<aya index="24" text="مثَل اين دو گروه مثَل كور و كر و بينا و شنواست. آيا اين دو به مثَل با هم برابرند؟ چرا پند نمى‌گيريد؟"/>
		<aya index="25" text="و نوح را بر مردمش به پيامبرى فرستاديم. گفت: من براى شما بيم‌دهنده‌اى آشكارم،"/>
		<aya index="26" text="كه جز خداى يكتا را نپرستيد. زيرا از عذاب روز سخت قيامت بر شما بيمناكم."/>
		<aya index="27" text="مهتران قومش كه كافر بودند گفتند: ما تو را جز انسانى همانند خويش نمى‌بينيم. و نمى‌بينيم كه جز اراذل قوم از تو متابعت كنند. و نمى‌بينيم كه شما را بر ما فضيلتى باشد، بلكه پنداريم كه دروغ مى‌گوييد."/>
		<aya index="28" text="گفت: اى قوم من، چه مى‌گوييد اگر از پروردگارم حجتى به همراه داشته باشم و او مرا رحمت خويش ارزانى كرده باشد و شما از ديدن آن ناتوان باشيد. آيا در حالى كه خود نمى‌خواهيد، شما را به اكراه به قبول آن واداريم؟"/>
		<aya index="29" text="اى قوم من، در برابر تبليغ رسالت خويش مالى از شما نمى‌طلبم. مزد من تنها با خداست. آنهايى را كه ايمان آورده‌اند از خود نمى‌رانم؛ آنان با پروردگار خويش ديدار خواهند كرد. ولى مى‌بينم كه شما مردمى نادان هستيد."/>
		<aya index="30" text="اى قوم من، اگر آنها را از خود برانم، چه كسى در قبال خدا مرا يارى خواهد كرد؟ آيا حقيقت را درنمى‌يابيد؟"/>
		<aya index="31" text="به شما نمى‌گويم كه خزاين خدا در نزد من است. و علم غيب هم نمى‌دانم. و نمى‌گويم كه فرشته هستم. و نمى‌گويم كه خدا به آنان كه شما به حقارت در آنها مى‌نگريد خير خود را عطا نكند. خدا به آنچه در دلهاى آنهاست آگاه‌تر است. اگر چنين كنم، از ستمكاران خواهم بود."/>
		<aya index="32" text="گفتند: اى نوح، با ما جدال كردى و بسيار هم جدال كردى. اگر راست مى‌گويى، هر وعده‌اى كه به ما داده‌اى بياور."/>
		<aya index="33" text="گفت: خداست كه اگر بخواهد آن وعده را آشكار مى‌كند و شما از آن نتوانيد گريخت."/>
		<aya index="34" text="و اگر خدا خواسته باشد كه گمراهتان سازد، اگر من بخواهم شما را اندرز دهم، اندرزم سود نخواهد كرد. اوست پروردگار شما و همه بدو باز مى‌گرديد."/>
		<aya index="35" text="يا مى‌گويند كه آن را به خدا دروغ بسته است. بگو: اگر آن را به خدا دروغ بسته باشم، گناهش بر من است و من از گناهى كه مى‌كنيد مُبرا هستم."/>
		<aya index="36" text="و به نوح وحى رسيد كه از قوم تو جز آن گروه كه ايمان آورده‌اند، ديگر ايمان نخواهند آورد. از كردار آنان اندوهگين مباش."/>
		<aya index="37" text="كشتى را زير نظر و الهام ما بساز و در باره اين ستمكاران با من سخن مگوى، كه همه غرقه‌اند."/>
		<aya index="38" text="نوح كشتى مى‌ساخت و هر بار كه مهتران قومش بر او مى‌گذشتند مسخره‌اش مى‌كردند. مى‌گفت: اگر شما ما را مسخره مى‌كنيد، زودا كه ما هم همانند شما مسخره‌تان خواهيم كرد."/>
		<aya index="39" text="به زودى خواهيد دانست كه عذاب بر كه رسد و خوارش سازد و عذاب جاويد بر كه فرود آيد."/>
		<aya index="40" text="چون فرمان ما فراز آمد و تنور جوشيد، گفتيم: از هر نر و ماده دو تا و نيز خاندان خود را در كشتى بنشان -مگر آن كس را كه حكم در باره‌اش از پيش صادر شده باشد- و نيز آنهايى را كه به تو ايمان آورده‌اند. و جز اندكى به او ايمان نياورده بودند."/>
		<aya index="41" text="گفت: بر آن سوار شويد، كه به نام خدا به راه افتد و به نام خدا بايستد. زيرا پروردگار من، آمرزنده و مهربان است."/>
		<aya index="42" text="كشتى آنان را در ميان امواجى چون كوه مى‌برد. نوح پسرش را كه در گوشه‌اى ايستاده بود ندا داد: اى پسر، با ما سوار شو و با كافران مباش."/>
		<aya index="43" text="گفت: من بر سر كوهى كه مرا از آب نگه دارد، جا خواهم گرفت. گفت: امروز هيچ نگهدارنده‌اى از فرمان خدا نيست مگر كسى را كه بر او رحم آورد. ناگهان موج ميان آن دو حايل گشت و او از غرق‌شدگان بود."/>
		<aya index="44" text="و گفته شد: اى زمين آب خود فروبر و اى آسمان بازايست. آب فروشد و كار به پايان آمد و كشتى بر كوه جودى قرار گرفت و ندا آمد كه اى لعنت باد بر مردم ستمكاره."/>
		<aya index="45" text="نوح پروردگارش را ندا داد: اى پروردگار من، پسرم از خاندان من بود و وعده تو حق است و نيرومندترين حكم‌كنندگان تو هستى."/>
		<aya index="46" text="گفت: اى نوح، او از خاندان تو نيست، او عملى است ناصالح. از سر ناآگاهى از من چيزى مخواه. برحذر مى‌دارم تو را كه از مردم نادان باشى."/>
		<aya index="47" text="گفت: اى پروردگار من، پناه مى‌برم به تو اگر از سر ناآگاهى چيزى بخواهم، و اگر مرا نيامرزى و به من رحمت نياورى از زيان‌كردگان خواهم بود."/>
		<aya index="48" text="گفته شد: اى نوح، به سلامت و بركاتى كه بر تو و آنها كه همراه تواند ارزانى داشته‌ايم، فرود آى. و امتهايى هستند كه آنها را برخوردار مى‌سازيم، آنگاه دستخوش عذاب دردآور ما مى‌شوند."/>
		<aya index="49" text="اينها از خبرهاى غيب است كه بر تو وحى مى‌كنيم. پيش از اين نه تو آنها را مى‌دانستى و نه قوم تو. پس صبر كن، زيرا عاقبت نيك از آن پرهيزگاران است."/>
		<aya index="50" text="و بر قوم عاد برادرشان هود را فرستاديم. گفت: اى قوم من، خداى يكتا را بپرستيد، شما را هيچ خدايى جز او نيست و شما دروغ‌سازانى بيش نيستيد."/>
		<aya index="51" text="اى قوم من، در برابر رسالتم از شما مزدى نمى‌طلبم. مزد من تنها با آن كسى است كه مرا آفريده است. چرا از روى خرد نمى‌انديشيد؟"/>
		<aya index="52" text="و اى قوم من، از پروردگارتان آمرزش بخواهيد، آنگاه بر آستان او توبه كنيد تا باران را پى در پى بر شما فروريزد و بر نيرويتان بيفزايد. و چون گنهكاران رخ برمتابيد."/>
		<aya index="53" text="گفتند: اى هود، تو براى ما دليل روشنى نياورده‌اى و ما به گفتار تو خدايان خويش را ترك نمى‌كنيم و به تو ايمان نمى‌آوريم."/>
		<aya index="54" text="جز اين نگوييم كه بعضى از خدايان ما به تو آزارى رسانده‌اند. گفت: خدا را گواه مى‌گيرم و شما نيز گواه باشيد كه من از آنچه جز خداى يكتا به شرك مى‌پرستيد بيزارم."/>
		<aya index="55" text="همگى به حيله‌گرى بر ضد من برخيزيد و مرا مهلت مدهيد."/>
		<aya index="56" text="من بر خداى يكتا كه پروردگار من و پروردگار شماست توكل كردم. هيچ جنبنده‌اى نيست مگر آنكه زمام اختيارش را او گرفته است. هر آينه پروردگار من بر صراط مستقيم است."/>
		<aya index="57" text="اگر هم رويگردان شويد، من رسالت خويش را به شما رسانيدم و پروردگار من مردم ديگرى را جانشين شما خواهد ساخت و هيچ به او زيانى نمى‌رسانيد. زيرا پروردگار من، نگهبان همه چيزهاست."/>
		<aya index="58" text="چون فرمان ما دررسيد، به بخشايش خويش هود و كسانى را كه به او ايمان آورده بودند نجات داديم و آنها را از عذاب سخت رهانيديم."/>
		<aya index="59" text="اينان قوم عاد بودند كه آيات پروردگارشان را انكار كردند و پيامبرانش را نافرمانى كردند و به فرمان هر جبار كينه‌توزى گردن نهادند."/>
		<aya index="60" text="و در اين دنيا و در روز قيامت گرفتار لعنت شدند. آگاه باشيد كه قوم عاد به پروردگارشان كافر شدند كه لعنت باد بر عاد، قوم هود."/>
		<aya index="61" text="و بر قوم ثمود برادرشان صالح را فرستاديم. گفت: اى قوم من، خداى يكتا را بپرستيد. شما را جز او خدايى نيست. اوست كه شما را از زمين پديد آورده است و خواست كه آبادانش داريد. پس آمرزش خواهيد و به درگاهش توبه كنيد. هر آينه پروردگار من نزديك است و دعاها را اجابت مى‌كند."/>
		<aya index="62" text="گفتند: اى صالح، پيش از اين به تو اميد مى‌داشتيم. آيا ما را از پرستش آنچه پدرانمان مى‌پرستيدند بازمى‌دارى؟ ما از آنچه ما را بدان مى‌خوانى در شكّيم."/>
		<aya index="63" text="گفت: اى قوم من، چه گوييد اگر از پروردگارم حجتى به همراه داشته باشم و او مرا رحمت خويش ارزانى كرده باشد، چه كسى مرا يارى مى‌كند اگر از فرمانش سرپيچى كنم؟ اگر از شما فرمان برم جز به زيان من نخواهيد افزود."/>
		<aya index="64" text="اى قوم من، اين ماده‌شترِ خداوند است و نشانه‌اى است براى شما. بگذاريدش تا در زمين خدا بچرد و به بدى ميازاريدش كه به زودى عذاب شما را فروگيرد."/>
		<aya index="65" text="پس ماده‌شتر را پى كردند. گفت: سه روز در خانه‌هاى خود از زندگى برخوردار شويد و اين وعده‌اى است عارى از دروغ."/>
		<aya index="66" text="چون امر ما فرا رسيد، صالح را با كسانى كه به او ايمان آورده بودند به رحمت خويش از خوارى آن روز نجات بخشيديم. زيرا پروردگار تو توانا و پيروزمند است."/>
		<aya index="67" text="و ستمكاران را صيحه‌اى فروگرفت و در خانه‌هاى خود بر جاى مُردند."/>
		<aya index="68" text="چنان كه گويى هرگز در آن ديار نبوده‌اند. آگاه باشيد كه قوم ثمود به پروردگارشان كافر شدند، هان بر قوم ثمود لعنت باد."/>
		<aya index="69" text="به تحقيق رسولان ما براى ابراهيم مژده آوردند. گفتند: سلام. گفت: سلام. و لحظه‌اى بعد گوساله‌اى بريان حاضر آورد."/>
		<aya index="70" text="و چون ديد كه بدان دست نمى‌يازند، آنان را ناخوش داشت و در دل از آنها بيمناك شد. گفتند: مترس، ما بر قوم لوط فرستاده شده‌ايم."/>
		<aya index="71" text="زنش كه ايستاده بود، خنديد. او را به اسحاق بشارت داديم و پس از اسحاق به يعقوب."/>
		<aya index="72" text="زن گفت: واى بر من، آيا در اين پيرزالى مى‌زايم و اين شوهر من نيز پير است؟ اين چيز عجيبى است."/>
		<aya index="73" text="گفتند: آيا از فرمان خدا تعجب مى‌كنى؟ رحمت و بركات خدا بر شما اهل اين خانه ارزانى باد. او ستودنى و بزرگوار است."/>
		<aya index="74" text="چون وحشت از ابراهيم برفت و او را نويد آمد، با ما در باره قوم لوط به مجادله برخاست."/>
		<aya index="75" text="ابراهيم بردبار است و رئوف است و فرمانبردار است."/>
		<aya index="76" text="اى ابراهيم، از اين سخن اعراض كن. فرمان پروردگارت فراز آمده است و بر آنها عذابى كه هيچ برگشتى ندارد فرود خواهد آمد."/>
		<aya index="77" text="چون رسولان ما نزد لوط آمدند، لوط اندوهگين و دلتنگ شد و گفت: امروز روز سختى است."/>
		<aya index="78" text="و قومش شتابان نزد او آمدند و آنان پيش از اين مرتكب كارهاى زشت مى‌شدند. لوط گفت: اى قوم من، اينها دختران من هستند. براى شما پاكيزه‌ترند. از خدا بترسيد و مرا در برابر مهمانانم خجل مكنيد. آيامرد خردمندى در ميان شما نيست؟"/>
		<aya index="79" text="گفتند: تو خود مى‌دانى كه ما را به دختران تو نيازى نيست و نيز مى‌دانى كه چه مى‌خواهيم."/>
		<aya index="80" text="لوط گفت: كاش در برابر شما قدرتى مى‌داشتم، يا مى‌توانستم به تكيه‌گاهى استوار پناه ببرم."/>
		<aya index="81" text="گفتند: اى لوط، ما رسولان پروردگار تو هستيم. اينان، هرگز به تو دست نخواهند يافت. چون پاسى از شب بگذرد، خاندان خويش را بيرون ببر. و هيچ يك از شما روى برنگرداند جز زنت كه به او نيز آنچه به آنها رسد خواهد رسيد. وعده آنها صبحگاه است. آيا صبح نزديك نيست؟"/>
		<aya index="82" text="چون فرمان ما فرازآمد، آنجا را زيروزبر كرديم و بر آن شهر بارانى از سنگهايى از سجّيل، پى‌درپى، فرو باريديم،"/>
		<aya index="83" text="كه بر آنها نشان پروردگارت بود و چنين عذابى از ستمكاران دور نيست."/>
		<aya index="84" text="و بر مَديَن برادرشان شعيب را فرستاديم. گفت: اى قوم من، خداى يكتا را بپرستيد؛ شما را هيچ خدايى جز او نيست. و در پيمانه و ترازو نقصان مكنيد. اينك شما را در نعمت مى‌بينم. و از روزى كه عذابش شما را فروگيرد بيمناكم."/>
		<aya index="85" text="اى قوم من، پيمانه و ترازو را از روى عدل، كامل ادا كنيد و به مردم چيزهايشان را كم مدهيد و چون تبه‌كاران در زمين فساد مكنيد."/>
		<aya index="86" text="اگر ايمان آورده‌ايد، آنچه خدا باقى مى‌گذارد برايتان بهتر است. و من نگهبان شما نيستم."/>
		<aya index="87" text="گفتند: اى شُعيب، آيا نمازت به تو فرمان مى‌دهد كه ما آنچه را پدرانمان مى‌پرستيدند ترك گوييم، يا در اموال خود آنچنان كه خود مى‌خواهيم تصرف نكنيم؟ به راستى تو مردى بردبار و خردمند هستى."/>
		<aya index="88" text="گفت: اى قوم من، چه مى‌گوييد اگر با من از جانب پروردگارم حجتى باشد و او مرا رزقى نيكو عطا كرده باشد؟ اگر شما را نهى مى‌كنم براى آن نيست كه خود سودى ببرم. تا آنجا كه بتوانم قصدى جز به صلاح‌آوردنتان ندارم. توفيق من تنها با خداست. به او توكل كرده‌ام و به درگاه او روى مى‌آورم."/>
		<aya index="89" text="اى قوم من، مخالفت با من شما را به كارى وا ندارد تا آنچه بر قوم نوح يا قوم هود يا قوم صالح يا در همين نزديكى به قوم لوط رسيد، به شما نيز برسد."/>
		<aya index="90" text="از پروردگارتان آمرزش بخواهيد. به درگاهش توبه كنيد، كه پروردگار من مهربان و دوست‌دارنده است."/>
		<aya index="91" text="گفتند: اى شعيب، بسيارى از چيزهايى را كه مى‌گويى نمى‌فهميم، تو را در ميان خود ناتوان مى‌بينيم، اگر به خاطر قبيله‌ات نبود، سنگسارت مى‌كرديم و تو بر ما پيروزى نيابى."/>
		<aya index="92" text="گفت: اى قوم من، آيا قبيله من در نزد شما از خدا پيروزمندتر است؟ آيا خدا را پس پشت خويش افكنديد؟ و حال آنكه پروردگار من به هر كارى كه مى‌كنيد احاطه دارد."/>
		<aya index="93" text="اى قوم من، شما همچنان كه هستيد به كار خويش مشغول باشيد و من هم به كار خويش مشغول مى‌شوم. به زودى خواهيد دانست كه آن عذاب خواركننده بر چه كسى فرود مى‌آيد و چه كسى دروغگوست. منتظر بمانيد، من نيز با شما منتظر مى‌مانم."/>
		<aya index="94" text="چون امر ما فرازآمد، شعيب و كسانى را كه به او ايمان آورده بودند به رحمت خويش رهانيديم. و ستمكاران را صيحه‌اى فرو گرفت و در خانه‌هاى خويش بر جاى مُردند؛"/>
		<aya index="95" text="چنان كه گويى هرگز در آن ديار نبوده‌اند. هان لعنت بر مردم مدين باد، همچنان كه لعنت بر قوم ثمود."/>
		<aya index="96" text="و ما موسى را همراه با آيات و حجت آشكار خويش فرستاديم؛"/>
		<aya index="97" text="به نزد فرعون و مهتران قومش. اما آنان پيرو فرمان فرعون شدند. و فرمان فرعون به راه صواب راه نمى‌نمود."/>
		<aya index="98" text="در روز قيامت پيشاپيش قوم خود بيايد و همه را به آتش درآورد كه واردشدن را بد جايگاهى است."/>
		<aya index="99" text="لعنت اينجهانى و لعنت روز قيامت را از پى دارند و چه بد عطايى به آنان داده شده است."/>
		<aya index="100" text="اينها اخبار قريه‌هايى است كه براى تو حكايت مى‌كنيم؛ قريه‌هايى كه بعضى هنوز برپايند و بعضى ويران."/>
		<aya index="101" text="ما به آنها ستم نكرديم بلكه خود به خود ستم مى‌كردند. و چون امر پروردگار تو فراز آمد، خدايانى كه به جاى خداى يكتا مى‌پرستيدند هيچ به كارشان نيامدند و جز زيانكارى چيزى بر آنان نيفزودند."/>
		<aya index="102" text="اينچنين بود مؤاخذه پروردگار تو وقتى كه بخواهد قريه‌اى ستمكار را به مؤاخذه كشد. مؤاخذه او عذابى سخت دردآور است."/>
		<aya index="103" text="در اينها براى كسانى كه از عذاب آخرت بيمناكند عبرتى است، در آن روز كه مردم گرد آورده شوند و آن روز كه مردم را در آن حاضر آورند."/>
		<aya index="104" text="و جز تا اندك مدتى به تأخيرش نمى‌اندازيم."/>
		<aya index="105" text="روزى كه چون بيايد هيچ كس جز به فرمان او سخن نگويد و مردمان بعضى بدبخت باشند و بعضى نيكبخت."/>
		<aya index="106" text="اما بدبختان در آتشند و مردمان را در آنجا ناله‌اى زار و خروشى سخت بود."/>
		<aya index="107" text="و تا آسمانها و زمين باقى هستند در آنجا جاودانه بمانند؛ مگر آنچه پروردگارت بخواهد، زيرا پروردگار تو هر چه خواهد همان كند."/>
		<aya index="108" text="اما نيكبختان تا آسمانها و زمين باقى هستند در بهشت جاويدان بمانند؛ مگر آنچه پروردگارت بخواهد. عطاى او هيچ منقطع نمى‌شود."/>
		<aya index="109" text="از آنچه اينان مى‌پرستند به ترديد مباش. جز بدان گونه كه پدرانشان پيش از اين مى‌پرستيدند، نمى‌پرستند. ما نصيب آنان را بى هيچ كم و كاست ادا خواهيم كرد."/>
		<aya index="110" text="به موسى كتاب داديم. در آن كتاب اختلاف شد. اگر نه حكمى بود كه از پيش از جانب پروردگارت صادر شده بود، ميانشان داورى شده بود؛ كه ايشان در آن كتاب سخت در ترديدند."/>
		<aya index="111" text="و پروردگار تو پاداش اعمال همه را به تمامى خواهد داد و خدا به كارهايى كه مى‌كنند آگاه است."/>
		<aya index="112" text="همراه با آنان كه با تو رو به خدا كرده‌اند، همچنان كه مأمور شده‌اى ثابت‌قدم باش. و طغيان مكنيد كه او به هر كارى كه مى‌كنيد بيناست."/>
		<aya index="113" text="به ستمكاران ميل مكنيد، كه آتش بسوزاندتان. شما را جز خدا هيچ دوستى نيست و كس ياريتان نكند."/>
		<aya index="114" text="نماز بگزار در آغاز و انجام روز و ساعاتى از شب. زيرا نيكيها، بديها را از ميان مى‌برند. اين اندرزى است براى اندرزپذيران."/>
		<aya index="115" text="صبر كن، زيرا خداوند مزد نيكوكاران را تباه نمى‌سازد."/>
		<aya index="116" text="چرا در ميان مردمانى كه پيش از شما بودند -جز اندكى كه از آن ميان نجاتشان داديم- خردمندانى نبودند تا مردمان را از فسادكردن در زمين باز دارند؟ ظالمان از پى آسودگى و لذات دنيوى رفتند و گنهكار بودند."/>
		<aya index="117" text="پروردگار تو هيچ قريه‌اى را كه مردمش نيكوكار باشند به ستم هلاك نخواهد ساخت."/>
		<aya index="118" text="و اگر پروردگار تو خواسته بود، همه مردم را يك امت كرده بود، ولى همواره گونه‌گون خواهند بود؛"/>
		<aya index="119" text="مگر آنهايى كه پروردگارت بر آنها رحمت آورده و آنها را براى همين بيافريده است. و سخن پروردگار تو بر اين مقرر شده كه: جهنم را از همه جن و انس انباشته مى‌كنم."/>
		<aya index="120" text="هر خبرى از اخبار پيامبران را برايت حكايت مى‌كنيم تا تو را قويدل گردانيم. و در اين كتاب بر تو سخن حق، و براى مؤمنان موعظه و اندرز نازل شده است."/>
		<aya index="121" text="به كسانى كه ايمان نمى‌آورند بگو: شما به هرسان كه خواهيد عمل كنيد، ما نيز عمل مى‌كنيم."/>
		<aya index="122" text="شما انتظار بكشيد ما نيز منتظر مى‌مانيم."/>
		<aya index="123" text="و از آن خداست نهان آسمانها و زمين و به او بازگردانده مى‌شود همه كارها. او را بپرست و بر او توكل كن كه پروردگارت از آنچه به جاى مى‌آوريد غافل نيست."/>
	</sura>
	<sura index="12" name="يوسف">
		<aya index="1" text="الف، لام، را. اينهاست آيات كتاب روشنگر."/>
		<aya index="2" text="ما قرآنى عربى نازلش كرده‌ايم، باشد كه شما دريابيد."/>
		<aya index="3" text="با اين قرآن كه به تو وحى كرده‌ايم، بهترين داستان را برايت حكايت مى‌كنيم، كه تو از اين پيش از بى‌خبران بوده‌اى."/>
		<aya index="4" text="آنگاه كه يوسف به پدر خود گفت: اى پدر، من در خواب يازده ستاره و خورشيد و ماه ديدم، ديدم كه سجده‌ام مى‌كنند،"/>
		<aya index="5" text="گفت: اى پسر كوچكم، خوابت را براى برادرانت حكايت مكن، كه تو را حيله‌اى مى‌انديشند. زيرا شيطان آدميان را دشمنى آشكار است."/>
		<aya index="6" text="و بدين سان پروردگارت تو را برمى‌گزيند و تعبير خواب مى‌آموزد و همچنان كه نعمت خود را پيش از اين بر پدران تو ابراهيم و اسحاق تمام كرده بود بر تو و خاندان يعقوب هم تمام مى‌كند، كه پروردگارت دانا و حكيم است."/>
		<aya index="7" text="در داستان يوسف و برادرانش براى آنان كه از آن پرسيده‌اند عبرتهاست."/>
		<aya index="8" text="آنگاه كه گفتند: يوسف و برادرش نزد پدرمان محبوب‌تر از ما هستند، حال آنكه ما خود گروهى نيرومنديم. پدرمان در گمراهى آشكارى است."/>
		<aya index="9" text="يوسف را بكشيد، يا در سرزمينى ديگرش بيندازيد تا پدر خاص شما گردد و از آن پس مردمى شايسته به شمار آييد."/>
		<aya index="10" text="يكى از ايشان گفت: اگر مى‌خواهيد كارى كنيد، يوسف را مكشيد؛ در عمق تاريك چاهش بيفكنيد تا كاروانى او را برگيرد."/>
		<aya index="11" text="گفتند: اى پدر، چيست كه ما را بر يوسف امين نمى‌شمارى، حال آنكه ما خيرخواه او هستيم؟"/>
		<aya index="12" text="فردا او را با ما بفرست تا بگردد و بازى كند و ما نگهدارش هستيم."/>
		<aya index="13" text="گفت: اگر او را ببريد، غمگين مى‌شوم و مى‌ترسم كه از او غافل شويد و گرگ او را بخورد."/>
		<aya index="14" text="گفتند: با اين گروه نيرومند كه ما هستيم اگر گرگ او را بخورد، از زيانكاران خواهيم بود."/>
		<aya index="15" text="چون او را بردند و هماهنگ شدند كه در عمق تاريك چاهش بيفكنند، به او وحى كرديم كه ايشان را از اين كارشان آگاه خواهى ساخت و خود ندانند."/>
		<aya index="16" text="شب‌هنگام، گريان نزد پدرشان بازآمدند."/>
		<aya index="17" text="گفتند: اى پدر، ما به اسب‌تاختن رفته بوديم و يوسف را نزد كالاى خود گذاشته بوديم، گرگ او را خورد. و هر چند هم كه راست بگوييم تو سخن ما را باور ندارى."/>
		<aya index="18" text="جامه‌اش را كه به خون دروغين آغشته بود آوردند. گفت: نفس شما، كارى را در نظرتان بياراسته است. اكنون براى من صبر جميل بهتر است و خداست كه در اين باره از او يارى بايد خواست."/>
		<aya index="19" text="كاروانى آمد. آب‌آورشان را فرستادند. دلو فرو كرد. گفت: مژدگانى، اين پسرى است. او را چون متاعى پنهان ساختند و خدا به كارى كه مى‌كردند آگاه بود."/>
		<aya index="20" text="او را به بهاى اندك، به چند درهم فروختند، كه هيچ رغبتى به او نداشتند."/>
		<aya index="21" text="كسى از مردم مصر كه او را خريده بود به زنش گفت: تا در اينجاست گراميش بدار، شايد به ما سودى برساند، يا او را به فرزندى بپذيريم. و بدين سان يوسف را در زمين مكانت داديم تا به او تعبير خواب آموزيم. و خدا بر كار خويش غالب است، ولى بيشتر مردم نمى‌دانند."/>
		<aya index="22" text="و چون باليدن يافت، حكمت و دانشش ارزانى داشتيم و نيكوكاران را بدين سان پاداش مى‌دهيم."/>
		<aya index="23" text="و آن زن كه يوسف در خانه‌اش بود، در پى كامجويى از او مى‌بود. و درها را بست و گفت: بشتاب. گفت: پناه مى‌برم به خدا. او پروراننده من است و مرا منزلتى نيكو داده و ستمكاران رستگار نمى‌شوند."/>
		<aya index="24" text="آن زن آهنگ او كرد. و اگر نه برهان پروردگارش را ديده بود، او نيز آهنگ آن زن مى‌كرد. چنين كرديم تا بدى و زشتكارى را از وى بازگردانيم. زيرا او از بندگان پاكدل ما بود."/>
		<aya index="25" text="هر دو به جانب در دويدند و زن جامه او را از پس بدريد. و شوى آن زن را نزديك در ديدند. زن گفت: جزاى كسى كه با زن تو قصد بدى داشته باشد چيست، جز اينكه به زندان افتد يا به عذابى دردآور گرفتار آيد؟"/>
		<aya index="26" text="يوسف گفت: او در پى كامجويى از من بود و مرا به خود خواند. و يكى از كسان زن گواهى داد كه اگر جامه‌اش از پيش دريده است زن راست مى‌گويد و او دروغگوست."/>
		<aya index="27" text="و اگر جامه‌اش از پس دريده است، زن دروغ مى‌گويد و او راستگوست."/>
		<aya index="28" text="چون ديد جامه‌اش از پس دريده است، گفت: اين از مكر شما زنان است، كه مكر شما زنان مكرى بزرگ است."/>
		<aya index="29" text="اى يوسف، زبان خويش نگه دار، و اى زن، از گناه خود آمرزش بخواه كه تو از خطا كارانى."/>
		<aya index="30" text="زنان شهر گفتند: زن عزيز در پى كامجويى از غلام خود شده است و شيفته او گشته است. ما وى را در گمراهى آشكارا مى‌بينيم."/>
		<aya index="31" text="چون افسونشان را شنيد، نزدشان كس فرستاد و براى هر يك تا تكيه دهد متكايى ترتيب داد و به هر يك كاردى داد، و گفت: بيرون آى تا تو را بنگرند. چون او را ديدند، بزرگش شمردند و دست خويش ببريدند و گفتند: معاذ اللّه، اين آدمى نيست، اين جز فرشته‌اى بزرگوار نيست."/>
		<aya index="32" text="گفت: اين همان است كه مرا در باب او ملامت مى‌كرديد. من در پى كامجويى از او بودم و او خويشتن نگه داشت. اگر آنچه فرمانش مى‌دهم نكند، به زندان خواهد افتاد و خوار خواهد شد."/>
		<aya index="33" text="گفت: اى پروردگار من، براى من زندان دوست داشتنى‌تر است از آنچه مرا بدان مى‌خوانند؛ و اگر مكر اين زنان را از من نگردانى، به آنها ميل مى‌كنم و در شمار نادانان درمى‌آيم."/>
		<aya index="34" text="پروردگارش دعايش را اجابت كرد و مكر زنان از او دور كرد. زيرا خدا شنوا و داناست."/>
		<aya index="35" text="پس با آن نشانها كه ديده بودند، تصميم كردند كه چندى به زندانش بيفكنند."/>
		<aya index="36" text="دو جوان نيز با او به زندان افتادند. يكى از آن دو گفت: در خواب، خود را ديدم كه انگور مى‌فشارم. ديگرى گفت: خود را ديدم كه نان بر سر نهاده مى‌برم و پرندگان از آن مى‌خورند. ما را از تعبير آن آگاه كن، كه از نيكوكارانت مى‌بينيم."/>
		<aya index="37" text="گفت: طعام روزانه شما هنوز نيامده باشد كه پيش از آن شما را از تعبير آن خوابها چنان كه پروردگارم به من آموخته است خبر مى‌دهم. من كيش مردمى را كه به خداى يكتا ايمان ندارند و به روز قيامت كافرند، ترك كرده‌ام."/>
		<aya index="38" text="من پيرو كيش پدرانم ابراهيم و اسحاق و يعقوب هستم و ما را نسزد كه هيچ چيز را شريك خدا قرار دهيم. اين فضيلتى است كه خدا بر ما و بر مردم ديگر ارزانى داشته است ولى بيشتر مردم ناسپاسند."/>
		<aya index="39" text="اى دو زندانى، آيا خدايان متعدد بهتر است يا اللّه آن خداوند يكتاى غالب بر همگان؟"/>
		<aya index="40" text="نمى‌پرستيد سواى خداى يكتا، مگر بتانى را كه خود و پدرانتان آنها را به نامهايى خوانده‌ايد و خدا حجتى بر اثبات آنها نازل نكرده است. حكم جز حكم خدا نيست. فرمان داده است كه جز او را نپرستيد. اين است دين راست و استوار، ولى بيشتر مردم نمى‌دانند."/>
		<aya index="41" text="اى دو زندانى، اما يكى از شما براى مولاى خويش شراب ريزد، اما ديگرى را بر دار كنند و پرندگان سر او بخورند. كارى كه در باره آن نظر مى‌خواستيد به پايان آمده است."/>
		<aya index="42" text="به يكى از آن دو كه مى‌دانست رها مى‌شود، گفت: مرا نزد مولاى خود ياد كن. اما شيطان از خاطرش زدود كه پيش مولايش از او ياد كند، و چند سال در زندان بماند."/>
		<aya index="43" text="پادشاه گفت: در خواب هفت گاو فربه را ديده‌ام كه آنها را هفت گاو لاغر مى‌خورند و هفت خوشه سبز ديدم و هفت خوشه خشك. اى خاصگان من، خواب مرا تعبير كنيد، اگر تعبير خواب مى‌دانيد."/>
		<aya index="44" text="گفتند: اينها خوابهاى آشفته است و ما را به تعبير اين خوابها آگاهى نيست."/>
		<aya index="45" text="يكى از آن دو كه رها شده بود و پس از مدتى به يادش آمده بود، گفت: من شما را از تعبير آن آگاه مى‌كنم. مرا نزد او بفرستيد."/>
		<aya index="46" text="اى يوسف، اى مرد راستگوى، براى ما تعبير كن كه هفت گاو فربه را هفت گاو لاغر مى‌خورند، و هفت خوشه سبز و هفت خوشه خشك. باشد كه من نزد مردم بازگردم و آنان آگاه گردند."/>
		<aya index="47" text="گفت: هفت سال پى در پى بكاريد و هر چه مى‌درويد، جز اندكى كه مى‌خوريد، با خوشه انبار كنيد."/>
		<aya index="48" text="از آن پس هفت سال سخت مى‌آيد، و در آن هفت سال آنچه برايشان اندوخته‌ايد بخورند مگر اندكى كه نگه مى‌داريد."/>
		<aya index="49" text="پس از آن سالى آيد كه مردمان را باران دهند و در آن سال افشردنيها را مى‌فشرند."/>
		<aya index="50" text="پادشاه گفت: نزد منش بياوريد. چون فرستاده نزد او آمد، يوسف گفت: نزد مولايت بازگرد و بپرس حكايت آن زنان كه دستهاى خود را بريدند چه بود؟ كه پروردگار من به مكرشان آگاه است."/>
		<aya index="51" text="گفت: اى زنان، آنگاه كه خواستار تن يوسف مى‌بوديد، حكايت شما چه بود؟ گفتند: پناه بر خدا. او را هيچ گناهكار نمى‌دانيم. زن عزيز گفت: اكنون حق آشكار شد. من در پى كامجويى از او مى‌بودم و او در زمره راستگويان است."/>
		<aya index="52" text="چنين شد تا بداند كه من در غيبتش به او خيانت نكرده‌ام و خدا حيله خائنان را به هدف نمى‌رساند."/>
		<aya index="53" text="من خويشتن را بى‌گناه نمى‌دانم، زيرا نفس، آدمى را به بدى فرمان مى‌دهد. مگر پروردگار من ببخشايد، زيرا پروردگار من آمرزنده و مهربان است."/>
		<aya index="54" text="پادشاه گفت: او را نزد من بياوريد تا همنشين خاص خود گردانم. و چون با او سخن گفت، گفت: تو از امروز نزد ما صاحب‌مكانت و امين هستى."/>
		<aya index="55" text="گفت: مرا بر خزاين اين سرزمين بگمار كه من نگهبانى دانايم."/>
		<aya index="56" text="اينچنين يوسف را در آن سرزمين مكانت داديم. هر جا كه مى‌خواست جاى مى‌گرفت. رحمت خود را به هر كس كه بخواهيم ارزانى مى‌داريم و پاداش نيكوكاران را ضايع نمى‌كنيم."/>
		<aya index="57" text="و هر آينه پاداش آنجهانى براى كسانى كه ايمان آورده‌اند و پرهيزگارى مى‌كنند، بهتر است."/>
		<aya index="58" text="برادران يوسف آمدند و بر او داخل شدند، آنها را شناخت و آنها نشناختندش."/>
		<aya index="59" text="چون بارهايشان را مهيا ساخت، گفت: برادر پدريتان را نيز نزد من بياوريد، آيا نمى‌بينيد كه پيمانه را كامل ادا مى‌كنم و بهترين ميزبانم؟"/>
		<aya index="60" text="اگر او را نزد من نياوريد، پيمانه‌اى نزد من نخواهيد داشت و به من نزديك مشويد."/>
		<aya index="61" text="گفتند: ما او را به اصرار از پدر خواهيم خواست و اين كار را خواهيم كرد."/>
		<aya index="62" text="و به مردان خود گفت: سرمايه‌شان را در بارهايشان بنهيد، باشد كه چون نزد كسانشان بازگردند و آن را بيابند، بازآيند."/>
		<aya index="63" text="چون نزد پدر بازگشتند، گفتند: اى پدر، پيمانه از ما برگرفته‌اند. برادرمان را با ما بفرست تا پيمانه بازگيريم. ما نگهدار او هستيم."/>
		<aya index="64" text="گفت: آيا او را به شما بسپارم، همچنان كه برادرش را پيش از اين به شما سپردم؟ خدا بهترين نگهدار است و اوست مهربان‌ترين مهربانان."/>
		<aya index="65" text="چون بار خود گشودند، ديدند كه سرمايه‌شان را پس داده‌اند. گفتند: اى پدر، در طلب چه هستيم؟ اين سرمايه ماست كه به ما پس داده‌اند. براى كسان خود غله بياوريم و برادرمان را حفظ كنيم و بار شترى افزون گيريم، كه آنچه داريم اندك است."/>
		<aya index="66" text="گفت: هرگز او را با شما نمى‌فرستم، تا با من به نام خدا پيمانى ببنديد كه نزد منش بازمى‌آوريد. مگر آنكه همه گرفتار شويد. چون با او عهد كردند، گفت: خدا بر آنچه مى‌گوييم گواه است."/>
		<aya index="67" text="گفت: اى پسران من، از يك دروازه داخل مشويد؛ از دروازه‌هاى مختلف داخل شويد. و من قضاى خدا را از سر شما دفع نتوانم كرد و هيچ فرمانى جز فرمان خدا نيست. بر او توكل كردم و توكل‌كنندگان بر او توكل كنند."/>
		<aya index="68" text="چون از جايى كه پدر فرمان داده بود داخل شدند، اين كار در برابر اراده خدا سودشان نبخشيد. تنها نيازى در ضمير يعقوب بود كه آن را آشكار ساخت، زيرا او را علمى بود كه خود به او آموخته بوديم ولى بيشتر مردم نمى‌دانند."/>
		<aya index="69" text="چون بر يوسف داخل شدند، برادرش را نزد خود جاى داد. گفت: من برادر تو هستم. از كارى كه اينان كرده‌اند اندوهگين مباش."/>
		<aya index="70" text="چون بارهايشان را مهيا كرد، جام را در بار برادر نهاد. آنگاه منادى ندا داد: اى كاروانيان، شما دزدانيد."/>
		<aya index="71" text="كاروانيان نزد آنها بازگشتند و گفتند: چه گم كرده‌ايد؟"/>
		<aya index="72" text="گفتند: جام پادشاه را. و هر كه بياوردش او را بار شترى است و من ضمانت مى‌كنم."/>
		<aya index="73" text="گفتند: خدا را، شما خود مى‌دانيد كه ما فسادكردن را در اين سرزمين نيامده‌ايم و دزد نبوده‌ايم."/>
		<aya index="74" text="گفتند: اگر دروغ گفته باشيد جزاى دزد چيست؟"/>
		<aya index="75" text="گفتند: جزايش همان كسى است كه در بار او يافته شود. پس او خود جزاى عمل خود است و ما گنهكاران را چنين جزا دهيم."/>
		<aya index="76" text="پيش از بار برادر به بار آنها پرداخت، آنگاه از بار برادرش بيرونش آورد. حيله‌اى اين سان به يوسف آموختيم. در آيين آن پادشاه، گرفتن برادر حق او نبود، چيزى بود كه خدا مى‌خواست. هر كس را كه بخواهيم به درجاتى بالا مى‌بريم و فراز هر دانايى داناترى است."/>
		<aya index="77" text="گفتند: اگر او دزدى كرده، برادرش نيز پيش از اين دزدى كرده بود. يوسف جواب آن سخن در دل پنهان داشت و هيچ اظهار نكرد و گفت: شما در وضعى بدتر هستيد و خدا به بهتانى كه مى‌زنيد آگاه‌تر است."/>
		<aya index="78" text="گفتند: اى عزيز، او را پدرى است سالخورده. يكى از ما را به جاى او بگير، كه از نيكوكارانت مى‌بينيم."/>
		<aya index="79" text="گفت: معاذالّله كه جز آن كس را كه كالاى خويش نزد او يافته‌ايم بگيريم. اگر چنين كنيم از ستمكاران خواهيم بود."/>
		<aya index="80" text="چون از او نوميد شدند، مشاورت را به كنارى رفتند و بزرگ ترينشان گفت: آيا نمى‌دانيد كه پدرتان از شما به نام خدا پيمان گرفته و پيش از اين نيز در حق يوسف تقصير كرده‌ايد؟ من از اين سرزمين بيرون نمى‌آيم تا پدر مرا رخصت دهد، يا خدا درباره من داورى كند، كه او بهترين داوران است."/>
		<aya index="81" text="نزد پدر باز گرديد و بگوييد: اى پدر، پسرت دزدى كرد و ما جز به آنچه مى‌دانستيم شهادت نداديم و از غيب نيز آگاه نيستيم."/>
		<aya index="82" text="از شهرى كه در آن بوده‌ايم و از كاروانى كه همراهش آمده‌ايم بپرس، كه ما راست مى‌گوييم."/>
		<aya index="83" text="گفت: نه، نفس شما كارى را در نظرتان بياراست و مرا صبر جميل بهتر است. شايد خدا همه را به من بازگرداند كه او دانا و حكيم است."/>
		<aya index="84" text="روى خود از آنها بگردانيد و گفت: اى اندوها بر يوسف. و چشمانش از غم سپيدى گرفت و همچنان اندوه خود فرو مى‌خورد."/>
		<aya index="85" text="گفتند: به خدا سوگند پيوسته يوسف را ياد مى‌كنى تا بيمار گردى يا بميرى."/>
		<aya index="86" text="گفت: جز اين نيست كه شرح اندوه خويش تنها با خدا مى‌گويم. زيرا آنچه من از خدا مى‌دانم شما نمى‌دانيد."/>
		<aya index="87" text="اى پسران من، برويد و يوسف و برادرش را بجوييد و از رحمت خدا مأيوس مشويد، زيرا تنها كافران از رحمت خدا مأيوس مى‌شوند."/>
		<aya index="88" text="چون بر يوسف داخل شدند، گفتند: اى عزيز، ما و كسانمان به گرسنگى افتاده‌ايم و با سرمايه‌اى اندك آمده‌ايم؛ پيمانه ما را تمام ادا كن و بر ما صدقه بده، زيرا خدا صدقه‌دهندگان را دوست دارد."/>
		<aya index="89" text="گفت: مى‌دانيد كه از روى نادانى با يوسف و برادرش چه كرديد؟"/>
		<aya index="90" text="گفتند: آيا به حقيقت تو يوسفى؟ گفت: من يوسفم، و اين برادر من است و خدا به ما نعمت داد. زيرا هر كس كه پرهيزگارى كند و شكيبايى ورزد، خدا مزدش را تباه نمى‌سازد."/>
		<aya index="91" text="گفتند: به خدا سوگند كه خدا تو را بر ما فضيلت داد و ما خطاكار بوديم."/>
		<aya index="92" text="گفت: امروز شما را سرزنش نبايد كرد؛ خدا شما را مى‌بخشايد كه او مهربان‌ترين مهربانان است."/>
		<aya index="93" text="اين جامه مرا ببريد و بر روى پدرم اندازيد تا بينا گردد. و همه كسان خود را نزد من بياوريد."/>
		<aya index="94" text="چون كاروان به راه افتاد، پدرشان گفت: اگر مرا ديوانه نخوانيد بوى يوسف مى‌شنوم."/>
		<aya index="95" text="گفتند: به خدا سوگند كه تو در همان ضلالت ديرينه خويش هستى."/>
		<aya index="96" text="چون مژده‌دهنده آمد و جامه بر روى او انداخت، بينا گشت. گفت: آيا نگفتمتان كه آنچه من از خدا مى‌دانم شما نمى‌دانيد؟"/>
		<aya index="97" text="گفتند: اى پدر براى گناهان ما آمرزش بخواه كه ما خطاكار بوده‌ايم."/>
		<aya index="98" text="گفت: از پروردگارم براى شما آمرزش خواهم خواست، او آمرزنده و مهربان است."/>
		<aya index="99" text="چون بر يوسف داخل شدند، پدر و مادر را به آغوش كشيد و گفت: به مصر درآييد كه اگر خدا بخواهد در امان خواهيد بود."/>
		<aya index="100" text="پدر و مادر را بر تخت فرا برد و همه در برابر او به سجده درآمدند. گفت: اى پدر، اين است تعبير آن خواب من كه اينك پروردگارم آن را تحقق بخشيده است. و چقدر به من نيكى كرده است آنگاه كه مرا از زندان برهانيد و پس از آنكه شيطان ميان من و برادرانم فساد كرده بود، شما را از باديه به اينجا آورد. پروردگار من به هر چه اراده كند دقيق است، كه او دانا و حكيم است."/>
		<aya index="101" text="اى پروردگار من، مرا فرمانروايى دادى و مرا علم تعبير خواب آموختى. اى آفريننده آسمانها و زمين، تو در دنيا و آخرت كارساز منى. مرا مسلمان بميران و قرين شايستگان ساز."/>
		<aya index="102" text="اينها خبرهاى غيب است كه به تواش وحى مى‌كنيم. و آن هنگام كه با يكديگر گرد آمده بودند و مشورت مى‌كردند و حيلت مى‌ساختند، تو نزد آنها نبودى."/>
		<aya index="103" text="هر چند تو به ايمانشان حريص باشى، بيشتر مردم ايمان نمى‌آورند."/>
		<aya index="104" text="و تو در مقابل پيامبريت از آنها مزدى نمى‌طلبى و اين كتاب جز اندرزى براى مردم جهان نيست."/>
		<aya index="105" text="چه بسيار نشانه‌هايى در آسمانها و زمين است كه بر آن مى‌گذرند و از آن رخ برمى‌تابند."/>
		<aya index="106" text="و بيشترشان به خدا ايمان نياورند بلكه همچنان مشركند."/>
		<aya index="107" text="آيا پندارند كه ايمنى يافته‌اند از اينكه عقوبتى عام از عذاب خدا آنها را فروگيرد يا قيامت به ناگاه فرا رسد، بى‌آنكه خبردار شوند؟"/>
		<aya index="108" text="بگو: اين راه من است. من و پيروانم، همگان را در عين بصيرت به سوى خدا مى‌خوانيم. منزه است خدا و من از مشركان نيستم."/>
		<aya index="109" text="و ما پيش از تو به رسالت نفرستاديم مگر مردانى را از مردم قريه‌ها كه به آنها وحى مى‌كرديم. آيا در روى زمين نمى‌گردند تا بنگرند كه پايان كار پيشينيانشان چه بوده است؟ و سراى آخرت پرهيزگاران را بهتر است، چرا نمى‌انديشيد؟"/>
		<aya index="110" text="چون پيامبران نوميد شدند و چنان دانستند كه آنها را تكذيب مى‌كنند، ياريشان كرديم و هر كه را كه خواستيم نجات داديم و عذاب ما از مردم گنهكار بازگردانيده نشود."/>
		<aya index="111" text="در داستانهايشان خردمندان را عبرتى است. اين داستانى برساخته نيست، بلكه تصديق سخن پيشينيان و تفصيل هر چيزى است و براى آنها كه ايمان آورده‌اند هدايت است و رحمت."/>
	</sura>
	<sura index="13" name="الرعد">
		<aya index="1" text="الف، لام، ميم، را. اينها آيات اين كتاب است و آنچه از پروردگارت بر تو نازل شده است حق است ولى بيشتر مردم ايمان نمى‌آورند."/>
		<aya index="2" text="اللّه، همان خداوندى است كه آسمانها را بى‌هيچ ستونى كه آن را ببينيد برافراشت. سپس به عرش پرداخت و آفتاب و ماه را كه هر يك تا زمانى معين در سيرند رام كرد. كارها را مى‌گرداند و آيات را بيان مى‌كند، باشد كه به ديدار پروردگارتان يقين كنيد."/>
		<aya index="3" text="اوست كه زمين را بگسترد، و در آن كوه‌ها و رودها قرار داد و از هر ميوه جفت جفت پديد آورد و شب را در روز مى‌پوشاند. در اينها عبرتهاست براى مردمى كه مى‌انديشند."/>
		<aya index="4" text="و بر روى زمين قطعه‌هايى است در كنار يكديگر و باغهاى انگور و كشتزارها و نخلهايى كه دو تنه از يك ريشه رسته است يا يك تنه از يك ريشه و همه به يك آب سيراب مى‌شوند و در ثمره، بعضى را بر بعض ديگر برترى نهاده‌ايم. هرآينه در اينها براى خردمندان عبرتهاست."/>
		<aya index="5" text="اگر تو در شگفت مى‌آيى، شگفت سخن ايشان است كه آيا آن هنگام كه خاك شويم از نو ما را بيافرينند؟ اينان به پروردگارشان ايمان ندارند، بر گردنهاشان غُلها باشد و اهل جهنمند و در آن جاودانه‌اند."/>
		<aya index="6" text="به شتاب از تو پيش از خير و آمرزش، عذاب مى‌طلبند. پيش از آنها عذابهايى بوده است و پروردگار تو مردم را با آنكه ستم كرده‌اند مى‌آمرزد و نيز پروردگار تو به سختى عقوبت مى‌كند."/>
		<aya index="7" text="كافران مى‌گويند: چرا از جانب پروردگارش معجزه‌اى بر او نازل نمى‌شود؟ جز اين نيست كه تو بيم‌دهنده‌اى هستى و هر قومى را رهبرى است."/>
		<aya index="8" text="خدا مى‌داند كه هر ماده‌اى چه در رحم دارد و آنچه رحمها كاهد و آنچه رحمها افزايد. و هر چيز را در نزد او مقدارى معين است."/>
		<aya index="9" text="داناى نهان و آشكار، آن خداى بزرگ متعال."/>
		<aya index="10" text="براى او يكسان است از شما هر كه سخن به راز گويد يا به آشكارا. و آنكه در پرده شب پنهان مى‌شود و آنكه در روز به آشكارا مى‌رود."/>
		<aya index="11" text="آدمى را فرشتگانى است كه پياپى به امر خدا از روبه‌رو و پشت سرش مى‌آيند و نگهبانيش مى‌كنند. خدا چيزى را كه از آن مردمى است دگرگون نكند تا آن مردم خود دگرگون شوند. چون خدا براى مردمى بدى خواهد، هيچ چيز مانع او نتواند شد و ايشان را جز خدا هيچ كارسازى نيست."/>
		<aya index="12" text="اوست كه برق را گاه براى ترسانيدن و گاه براى اميدبخشيدن به شما مى‌نماياند و ابرهاى گرانبار را پديد مى‌آورد."/>
		<aya index="13" text="رعد به ستايش او و فرشتگان از بيم او تسبيح مى‌كنند. و صاعقه‌ها را مى‌فرستد و هر كه را بخواهد بدان آسيب مى‌رساند. باز هم درباره خدا مجادله مى‌كنند. و او به سختى عقوبت مى‌كند."/>
		<aya index="14" text="خاص اوست خواندن راستين. آنان كه جز او را مى‌خوانند هيچ پاسخشان نمى‌گويند. همانند كسى كه دو دست به سوى آب برد تا آب به دهان رساند و نتواند كه آب به دهان رساند. و دعاى كافران جز به گمراهى نيست."/>
		<aya index="15" text="خواه و ناخواه براى خداوند سجده مى‌كنند همه آنها كه در آسمانها و زمينند و سايه‌هايشان نيز بامدادان و شامگاهان به سجده مى‌آيند."/>
		<aya index="16" text="بگو: كيست پروردگار آسمانها و زمين؟ بگو: اللّه. بگو: آيا سواى او خدايانى برگزيده‌ايد كه قادر به سود و زيان خويش نيستند؟ بگو: آيا نابينا و بينا برابرند؟ يا تاريكى و روشنى يكسانند؟ يا شريكانى كه براى خدا قائل شده‌اند چيزهايى آفريده‌اند، همانند آنچه خدا آفريده است و آنان درباره آفرينش به اشتباه افتاده‌اند؟ بگو: اللّه آفريننده هر چيزى است و او يگانه و قهار است."/>
		<aya index="17" text="از آسمان آب فرستاد و هر رودخانه به اندازه خويش جارى شد، و آب روان كف بر سر آورد. و از آنچه بر آتش مى‌گدازند تا زيور و متاعى سازند نيز كفى بر سر آيد. خدا براى حق و باطل چنين مثَل زند. اما كف به كنارى افتد و نابود شود و آنچه براى مردم سودمند است در زمين پايدار بماند. خدا اينچنين مثَل مى‌زند."/>
		<aya index="18" text="براى آنان كه دعوت پروردگارشان را پذيرفتند پاداش نيكويى است. و كسانى كه دعوت او را نپذيرفته‌اند، اگر هر آنچه را كه بر روى زمين است و همانند آن را داشته باشند، آن را فدا دهند. آنان به سختى بازخواست خواهند شد و مكانشان جهنّم است و بد جايگاهى است."/>
		<aya index="19" text="آيا كسى كه مى‌داند آنچه از جانب پروردگارت بر تو نازل شده حق است، همانند كسى است كه نابيناست؟ تنها خردمندان پند مى‌گيرند:"/>
		<aya index="20" text="كسانى كه به عهد خدا وفا مى‌كنند و خود پيمان نمى‌شكنند."/>
		<aya index="21" text="آنان كه آنچه را خدا به پيوستن آن فرمان داده پيوند مى‌دهند و از پروردگارشان مى‌ترسند و از سختىِ بازخواست خداوند بيمناكند."/>
		<aya index="22" text="آنان كه به طلب ثواب پروردگار خويش صبر پيشه كردند، و نماز گزاردند و در نهان و آشكار از آنچه به آنها روزى داده‌ايم انفاق كردند و بدى را به نيكى دفع مى‌كنند. سراى آخرت خاص آنان است."/>
		<aya index="23" text="بهشتهاى جاويدان؛ آنها و هر كه نيكوكار بوده است، از پدران و همسران و فرزندانشان، بدان داخل شوند و فرشتگان از هر در به نزدشان آيند."/>
		<aya index="24" text="سلام بر شما به خاطر آن همه شكيبايى كه ورزيده‌ايد. سراى آخرت چه سرايى نيكوست."/>
		<aya index="25" text="و آنان كه پيمان خدا را پس از استواركردنش مى‌شكنند و آنچه را كه خدا به پيوستن آن فرمان داده مى‌گسلند و در زمين فساد مى‌كنند، لعنت بر آنهاست و بديهاى آن جهان نصيبشان."/>
		<aya index="26" text="خدا هر كه را خواهد روزى بسيار دهد يا روزى اندك. و مردم به زندگى دنيا خشنودند، حال آنكه زندگى دنيا در برابر زندگى آخرت جز اندك متاعى نيست."/>
		<aya index="27" text="كافران مى‌گويند: چرا از جانب پروردگارش معجزه‌اى بر او نازل نمى‌شود؟ بگو: خدا هر كه را بخواهد گمراه مى‌كند. و هر كه را به درگاه او روى كند، هدايت مى‌كند:"/>
		<aya index="28" text="آنان كه ايمان آورده‌اند و دلهايشان به ياد خدا آرامش مى‌يابد. آگاه باشيد كه دلها به ياد خدا آرامش مى‌يابد."/>
		<aya index="29" text="زندگى خوش و بازگشتنگاه نيكو از آن كسانى است كه ايمان آورده‌اند و كارهاى شايسته كرده‌اند."/>
		<aya index="30" text="همچنين تو را به ميان امتى كه پيش از آنها امتهاى ديگر بوده‌اند، به رسالت فرستاده‌ايم تا آنچه را كه بر تو وحى كرده‌ايم بر ايشان تلاوت كنى و آنها به رحمان كافر مى‌شوند. بگو: او پروردگار من است. خدايى جز او نيست. بر او توكل كرده‌ام و توبه من به درگاه اوست."/>
		<aya index="31" text="اگر قرآنى توانست بود كه كوه‌ها بدان به جنبش آيند يا زمين پاره‌پاره شود يا مردگان را به سخن آرد، جز اين قرآن نمى‌بود، كه همه كارها از آن خداست. آيا مؤمنان هنوز ندانسته‌اند كه اگر خدا مى‌خواست همه مردم را هدايت مى‌كرد؟ و كافران را پيوسته به سبب اعمالشان حادثه‌اى رسد يا آن حادثه در نزديكى خانه‌هايشان فرود آيد تا آنگاه كه وعده خدا فراز آيد، زيرا خدا خلف وعده نمى‌كند."/>
		<aya index="32" text="پيامبرانى هم كه پيش از تو بودند به استهزا گرفته شدند. من به كافران مهلت دادم، آنگاه همه را فرو گرفتم و آن عقوبت من چه سخت بود."/>
		<aya index="33" text="آيا آن كه بر همه مردم و اعمالشان ناظر است، همانند بتان است؟ براى خدا شريكانى قائل شدند. بگو: آنها را نام ببريد. شايد مى‌خواهيد او را از چيزى در روى زمين آگاه كنيد كه نمى‌داند، يا سخنان بيهوده مى‌گويند؟ در نظر كافران مكرشان آراسته آمد و از راه راست به در شدند. و هر كه را خدا گمراه كند هيچ راهنمايى ندارد."/>
		<aya index="34" text="در اين زندگى دنيا به عذابى گرفتار آيند و عذاب آخرت سخت‌تراست و آنها را هيچ نگهدارنده‌اى از عذاب خدا نيست."/>
		<aya index="35" text="صفت بهشتى كه به پرهيزگاران وعده شده: آب از زير درختانش روان است و ميوه‌ها و سايه‌اش هميشگى است. اين سرانجام كسانى است كه پرهيزگارند و سرانجام كافران آتش است."/>
		<aya index="36" text="اهل كتاب از آنچه بر تو نازل شده شادمانند. و از آن جماعات كسانى هستند كه پاره‌اى از آن را انكار مى‌كنند. بگو: من مأمور شده‌ام كه خداى يكتا را بپرستم و به او شرك نياورم. به سوى او دعوت مى‌كنم و بازگشت من به سوى اوست."/>
		<aya index="37" text="همچنين قرآن را به زبان عربى نازل كرديم. اگر پس از دانشى كه به تو رسيده، از پى خواهشهاى آنان بروى، در برابر خدا كارساز و نگهدارنده‌اى نخواهى داشت."/>
		<aya index="38" text="به تحقيق پيش از تو پيامبرانى فرستاده‌ايم و برايشان همسران و فرزندان قرار داده‌ايم. و هيچ پيامبرى را حق آن نبود كه جز به فرمان خدا آيتى بياورد و هر امرى را زمانى مكتوب است."/>
		<aya index="39" text="خدا هر چه را بخواهد محو يا اثبات مى‌كند و ام‌الكتاب نزد اوست."/>
		<aya index="40" text="اگر پاره‌اى از آنچه را كه به آنها وعده كرده‌ايم به تو بنمايانيم، يا تو را پيش از وقت بميرانيم، در هر حال آنچه بر عهده توست تبليغ است و آنچه بر عهده ماست حساب‌كشيدن."/>
		<aya index="41" text="آيا هنوز ندانسته‌اند كه ما از اطراف اين سرزمين مى‌كاهيم، و خدا حكم مى‌كند و هيچ چيز حكم او را فسخ نمى‌كند و او سريعاً به حساب همه مى‌رسد؟"/>
		<aya index="42" text="كسانى كه پيش از اينان بودند مكرها كردند، ولى همه مكرها نزد خداوند است. مى‌داند كه هر كسى چه مى‌كند. و كافران به زودى خواهند دانست كه سراى آخرت از آن كيست."/>
		<aya index="43" text="كافران مى‌گويند كه تو پيامبر نيستى. بگو: خدا و هر كس كه از كتاب آگاهى داشته باشد، به شهادت ميان من و شما كافى است."/>
	</sura>
	<sura index="14" name="ابراهيم">
		<aya index="1" text="الف، لام، را. كتابى است كه بر تو نازل كرديم تا مردم را به فرمان پروردگارشان از تاريكى به روشنايى ببرى و به راه خداى پيروزمند ستودنى راه نمايى-"/>
		<aya index="2" text="خدايى كه هر چه در آسمانها و زمين است از آن اوست. پس واى بر كافران از عذابى سخت."/>
		<aya index="3" text="آنان كه زندگى دنيا را از آخرت دوست‌تردارند و ديگران را از راه خدا باز مى‌دارند و آن را منحرف مى‌خواهند، سخت در گمراهى هستند."/>
		<aya index="4" text="هيچ پيامبرى را جز به زبان مردمش نفرستاديم، تا بتواند پيام خدا را برايشان بيان كند. پس خدا هر كه را بخواهد گمراه مى‌كند و هر كه را بخواهد هدايت مى‌كند و اوست پيروزمند و حكيم."/>
		<aya index="5" text="موسى را با آيات خود فرستاديم كه: قوم خود را از تاريكى به روشنايى بيرون آر، و روزهاى خدا را به يادشان بياور. و در اين براى هر شكيباى شكرگزار، عبرتهايى است."/>
		<aya index="6" text="و موسى به قوم خود گفت: نعمتى را كه خدا بر شما ارزانى داشته است به ياد آوريد، آنگاه كه شما را از فرعونيان رهانيد. به سختى آزارتان مى‌كردند و پسرانتان را مى‌كشتند و زنانتان را زنده مى‌گذاشتند و در اين از جانب پروردگارتان براى شما آزمايشى بزرگ بود."/>
		<aya index="7" text="و پروردگارتان اعلام كرد كه اگر مرا سپاس گوييد، بر نعمت شما مى‌افزايم و اگر كفران كنيد، بدانيد كه عذاب من سخت است."/>
		<aya index="8" text="و موسى گفت: اگر شما و همه مردم روى زمين كافر شويد، خدا بى‌نياز و درخور ستايش است."/>
		<aya index="9" text="آيا خبر كسانى كه پيش از شما بوده‌اند، چون قوم نوح و عاد و ثمود و نيز كسانى كه بعد از آنها بوده‌اند، به شما نرسيده است؟ جز خدا كسى را از آنان آگاهى نيست. پيامبرانشان همراه با دلايل روشن آمدند و آنها دست بر دهان بردند و گفتند: ما به آنچه بدان مأمور شده‌ايد ايمان نمى‌آوريم و در چيزى كه ما را بدان مى‌خوانيد سخت در ترديد هستيم."/>
		<aya index="10" text="پيامبرانشان گفتند: آيا در خدا -آن آفريننده آسمانها و زمين- شكى هست؟ شما را فرامى‌خواند تا گناهانتان را بيامرزد و تا مدتى معين شما را زنده گذارد. گفتند: شما جز مردمانى همانند ما نيستيد. مى‌خواهيد ما را از آنچه پدرانمان مى‌پرستيدند باز داريد. براى ما دليلى روشن بياوريد."/>
		<aya index="11" text="پيامبرانشان گفتند: ما جز مردمانى همانند شما نيستيم ولى خدا بر هر يك از بندگانش كه بخواهد منت نهد. ما را نسزد كه براى شما دليلى، جز به فرمان خدا، بياوريم و مؤمنان بر خدا توكّل كنند."/>
		<aya index="12" text="چرا بر خدا توكل نكنيم، و حال آنكه او راه ما را به ما بنمود؟ و ما بر آزارى كه به ما مى‌رسانيد صبر خواهيم كرد و توكل‌كنندگان بر خدا توكل كنند."/>
		<aya index="13" text="كافران به پيامبرانشان گفتند: يا شما را از سرزمين خود مى‌رانيم يا به كيش ما بازگرديد. پس پروردگارشان به پيامبران وحى كرد كه: ستمكاران را هلاك خواهيم كرد."/>
		<aya index="14" text="و شما را پس از ايشان در آن سرزمين جاى خواهيم داد. اين از آن كسى است كه از ايستادن در پيشگاه من و از وعده عذاب من بترسد."/>
		<aya index="15" text="پيروزى خواستند و هر جبار كينه‌توزى نوميد شد."/>
		<aya index="16" text="پشت سرش جهنم است تا در آنجا از آب چرك و خونش بخورانند."/>
		<aya index="17" text="جرعه‌جرعه آن را مى‌نوشد و هيچ گواراى او نيست و مرگ از هر سو بر او مى‌تازد اما نمى‌ميرد، كه عذابى سخت در انتظار اوست."/>
		<aya index="18" text="مثَل اعمال كسانى كه به خدا كافر شده‌اند چون خاكسترى است كه در روزى طوفانى بادى سخت بر آن بوزد. توان نگه‌داشتن آنچه را كه به دست آورده‌اند ندارند. اين است گمراهى بى‌انتها."/>
		<aya index="19" text="آيا نديده‌اى كه خدا آسمانها و زمين را به حق آفريده است؟ اگر بخواهد شما را مى‌برد و مخلوقى تازه مى‌آورد."/>
		<aya index="20" text="و اين بر خدا دشوار نيست."/>
		<aya index="21" text="همه در پيشگاه خدا حاضر آيند. ناتوانان به آنان كه گردنكشى مى‌كردند گويند: ما پيرو شما بوديم. آيا اكنون مى‌توانيد ما را به كار آييد و اندكى از عذاب خدا را از ما دفع كنيد؟ گويند: اگر خدا ما را هدايت كرده بود، ما نيز شما را هدايت مى‌كرديم. حال ما را راه خلاصى نيست، براى ما يكسان است چه بيتابى كنيم، چه شكيبايى ورزيم."/>
		<aya index="22" text="چون كار به پايان آيد، شيطان گويد: خدا به شما وعده داد و وعده او درست بود و من نيز به شما وعده دادم ولى وعده خود خلاف كردم. و برايتان هيچ دليل و برهانى نياوردم جز آنكه دعوتتان كردم شما نيز دعوت من اجابت كرديد؛ پس مرا ملامت مكنيد، خود را ملامت كنيد. نه من فريادرس شمايم، نه شما فريادرس من. از اينكه مرا پيش از اين شريك خدا كرده بوديد بيزارم. زيرا براى ستمكاران عذابى است دردآور."/>
		<aya index="23" text="كسانى را كه ايمان آورده‌اند و كارهاى شايسته كرده‌اند، به بهشتهايى كه نهرها در آن جارى است درآورند؛ به فرمان پروردگارشان در آنجا جاودانه بمانند و به سلام، يكديگر را تحيت گويند."/>
		<aya index="24" text="آيا نديده‌اى كه خدا چگونه مثل زد؟ سخن پاك چون درختى پاك است كه ريشه‌اش در زمين استوار و شاخه‌هايش در آسمان است."/>
		<aya index="25" text="به فرمان خدا هر زمان ميوه خود را مى‌دهد. خدا براى مردم مثلها مى‌آورد، باشد كه پند گيرند."/>
		<aya index="26" text="و مثل سخن ناپاك چون درختى ناپاك است، كه ريشه در زمين ندارد و برپا نتواند ماند."/>
		<aya index="27" text="خدا مؤمنان را به سبب اعتقاد استوارشان در دنيا و آخرت پايدار مى‌دارد. و ظالمان را گمراه مى‌سازد و هر چه خواهد همان مى‌كند."/>
		<aya index="28" text="آيا نديده‌اى آن كسان را كه نعمت خدا را به كفر بدل ساختند و مردم خود را به ديار هلاك بردند؟"/>
		<aya index="29" text="به جهنم، آن قرارگاه بد، داخل مى‌شوند."/>
		<aya index="30" text="براى خدا همتايانى قرار دادند تا مردم را از راه او گمراه سازند. بگو: اكنون بهره‌مند گرديد كه سرانجامتان آتش است."/>
		<aya index="31" text="به بندگان من كه ايمان آورده‌اند بگو تا نماز بگزارند و از آنچه روزيشان داده‌ايم نهان و آشكارا انفاق كنند، پيش از آنكه روزى فرا رسد كه در آن نه خريد و فروختى باشد و نه هيچ دوستيى به كار آيد."/>
		<aya index="32" text="خداست كه آسمانها و زمين را آفريد و از آسمان باران نازل كرد و بدان باران براى روزى شما ميوه‌ها رويانيد و كشتيها را رام شما كرد تا به فرمان او در دريا روان شوند و رودها را مسخر شما ساخت."/>
		<aya index="33" text="و آفتاب و ماه را كه همواره در حركتند رام شما كرد و شب و روز را مسخر شما گردانيد."/>
		<aya index="34" text="و هر چه از او خواسته‌ايد به شما ارزانى داشته است و اگر خواهيد كه نعمتهايش را شمار كنيد، نتوانيد، كه آدمى ستمكار و كافر نعمت است."/>
		<aya index="35" text="و ابراهيم گفت: اى پروردگار من، اين سرزمين را ايمن گردان و مرا و فرزندانم را از پرستش بتان دور بدار."/>
		<aya index="36" text="اى پروردگار من، اينها بسيارى از مردم را گمراه كرده‌اند، پس هر كس كه از من پيروى كند از من است و هر كس فرمان من نبرد، تو آمرزنده و مهربانى."/>
		<aya index="37" text="اى پروردگار ما، برخى از فرزندانم را به واديى بى‌هيچ كشته‌اى، نزديك خانه گرامى تو جاى دادم، اى پروردگار ما، تا نماز بگزارند. دلهاى مردمان چنان كن كه هواى آنها كند و از هر ثمره‌اى روزيشان ده، باشد كه سپاس گزارند."/>
		<aya index="38" text="اى پروردگار ما، هر چه را پنهان مى‌داريم يا آشكار مى‌سازيم تو بدان آگاهى. و بر خدا هيچ چيز در زمين و آسمان پوشيده نيست."/>
		<aya index="39" text="سپاس خدايى را كه در اين پيرى اسماعيل و اسحاق را به من عطا كرد. پروردگار من دعاها را مى‌شنود."/>
		<aya index="40" text="اى پروردگار من، مرا و فرزندان مرا برپاى‌دارندگان نماز گردان. اى پروردگار ما، دعاى مرا بپذير."/>
		<aya index="41" text="اى پروردگار ما، مرا و پدر و مادرم و همه مؤمنان را در روز شمار بيامرز."/>
		<aya index="42" text="و مپندار كه خدا از كردار ستمكاران غافل است. عذابشان را تا آن روز كه چشمها در آن خيره مى‌ماند، به تاخير مى‌افكند."/>
		<aya index="43" text="مى‌شتابند، سرها را بالا گرفته‌اند. چشم بر هم نمى‌زنند، و دلهايشان خالى از خرد است."/>
		<aya index="44" text="مردم را از آن روز كه عذاب فرا مى‌رسد بترسان. ستمكاران مى‌گويند: بار خدايا، ما را اندكى مهلت ده تا دعوت تو را اجابت كنيم و از پيامبران تو پيروى كنيم. آيا شما پيش از اين سوگند نمى‌خورديد كه هرگز زوال نمى‌يابيد؟"/>
		<aya index="45" text="در خانه‌هاى كسانى كه خود بر خويشتن ستم مى‌كردند، جاى گرفتيد و دانستيد با آنان چگونه رفتار كرديم، و برايتان مثلها زديم."/>
		<aya index="46" text="آنان نيرنگهاى خود نمودند و خدا از نيرنگهايشان آگاه بود. هر چند كه از نيرنگهايشان كوه از پاى درمى‌آمد."/>
		<aya index="47" text="مپندار كه خدا وعده‌اى را كه به پيامبرانش داده است خلاف مى‌كند. خداوند پيروزمند و انتقام‌گيرنده است."/>
		<aya index="48" text="آن روز كه زمين به زمينى جز اين بدل شود و آسمانها به آسمانى ديگر، و همه در پيشگاه خداى واحد قهار حاضر آيند."/>
		<aya index="49" text="مجرمان را در آن روز به غلهايى كه دست را به گردن بندد، بسته بينى."/>
		<aya index="50" text="جامه‌هاشان از قطران است و آتش صورتهاشان را فروپوشيده است."/>
		<aya index="51" text="تا خدا هر كس را برابر عملش كيفر دهد، هرآينه خدا سريع الحساب است."/>
		<aya index="52" text="اين پيامى است براى مردم، تا بدان بيمناك شوند و بدانند كه اوست خداى يكتا، و تا خردمندان پند گيرند."/>
	</sura>
	<sura index="15" name="الحجر">
		<aya index="1" text="الف، لام، را. اين است آيات كتاب و قرآن روشنگر."/>
		<aya index="2" text="بسا كه كافران آرزو كنند كه اى‌كاش مسلمان مى‌بودند."/>
		<aya index="3" text="واگذارشان تا بخورند و بهره‌ور شوند و آرزو به خود مشغولشان دارد، زودا كه خواهند دانست."/>
		<aya index="4" text="هيچ قريه‌اى را هلاك نكرديم، مگر آنكه زمانى معلوم داشت."/>
		<aya index="5" text="هيچ امتى از اجل خويش نه پيش مى‌افتد و نه پس مى‌ماند."/>
		<aya index="6" text="و گفتند: اى مردى كه قرآن بر تو نازل شده، حقا كه تو ديوانه‌اى."/>
		<aya index="7" text="اگر راست مى‌گويى، چرا فرشتگان را براى ما نمى‌آورى؟"/>
		<aya index="8" text="ما فرشتگان را جز به حق نازل نمى‌كنيم و در آن هنگام ديگر مهلتشان ندهند."/>
		<aya index="9" text="ما قرآن را خود نازل كرده‌ايم و خود نگهبانش هستيم."/>
		<aya index="10" text="و ما رسولان خود را پيش از تو به ميان اقوام پيشين فرستاده‌ايم."/>
		<aya index="11" text="هيچ پيامبرى بر آنها مبعوث نشد، جز آنكه مسخره‌اش كردند."/>
		<aya index="12" text="راهش را در دل مجرمان اينچنين مى‌گشاييم."/>
		<aya index="13" text="به آن ايمان نمى‌آورند و سنت پيشينيان چنين بوده است."/>
		<aya index="14" text="اگر بر ايشان از آسمان درى بگشاييم كه از آن بالا روند،"/>
		<aya index="15" text="گويند: چشمان ما را جادو كرده‌اند، بلكه ما مردمى جادوزده هستيم."/>
		<aya index="16" text="و هرآينه در آسمان برجهايى آفريديم و براى بينندگانشان بياراستيم."/>
		<aya index="17" text="و از هر شيطان رجيمى حفظشان كرديم."/>
		<aya index="18" text="مگر آنكه دزدانه گوش مى‌داد و شهابى روشن تعقيبش كرد."/>
		<aya index="19" text="و زمين را گسترديم و در آن كوه‌هاى عظيم افكنديم. و از هر چيز به شيوه‌اى سنجيده در آن رويانيديم."/>
		<aya index="20" text="و معيشت شما و كسانى را كه شما روزى‌دهشان نيستيد، در آنجا قرار داديم."/>
		<aya index="21" text="هر چه هست خزاين آن نزد ماست و ما جز به اندازه‌اى معين آن را فرو نمى‌فرستيم."/>
		<aya index="22" text="و بادهاى آبستن‌كننده را فرستاديم، و از آسمان آبى نازل كرديم و شما را بدان سيراب ساختيم و شما را نرسد كه خازنان آن باشيد."/>
		<aya index="23" text="هرآينه ما هستيم كه زنده مى‌كنيم و مى‌ميرانيم و بعد از همه باقى مى‌مانيم."/>
		<aya index="24" text="و مى‌دانيم چه كسانى از شما از اين پيش رفته‌اند و چه كسانى واپس مانده‌اند."/>
		<aya index="25" text="و پروردگار تو همه را محشور مى‌گرداند، زيرا اوست كه حكيم و داناست."/>
		<aya index="26" text="ما آدمى را از گل خشك، از لجن بويناك آفريديم."/>
		<aya index="27" text="و جن را پيش از آن از آتش سوزنده بى‌دود آفريده بوديم."/>
		<aya index="28" text="و پروردگارت به فرشتگان گفت: مى‌خواهم بشرى از گل خشك، از لجن بويناك بيافرينم."/>
		<aya index="29" text="چون آفرينشش را به پايان بردم و از روح خود در آن دميدم، در برابر او به سجده بيفتيد."/>
		<aya index="30" text="فرشتگان همگى سجده كردند،"/>
		<aya index="31" text="مگر ابليس كه سرباز زد كه با سجده‌كنندگان باشد."/>
		<aya index="32" text="گفت: اى ابليس، چرا تو از سجده‌كنندگان نبودى؟"/>
		<aya index="33" text="گفت: من براى بشرى كه از گل خشك، از لجن بويناك آفريده‌اى سجده نمى‌كنم."/>
		<aya index="34" text="گفت: از آنجا بيرون شو كه مطرود هستى."/>
		<aya index="35" text="تا روز قيامت بر تو لعنت است."/>
		<aya index="36" text="گفت: اى پروردگار من، مرا تا روزى كه دوباره زنده مى‌شوند مهلت ده."/>
		<aya index="37" text="گفت: تو در شمار مهلت‌يافتگانى."/>
		<aya index="38" text="تا آن روزى كه وقتش معلوم است."/>
		<aya index="39" text="گفت: اى پروردگار من، چون مرا نوميد كردى، در روى زمين بديها را در نظرشان بيارايم و همگان را گمراه كنم،"/>
		<aya index="40" text="مگر آنها كه بندگان با اخلاص تو باشند."/>
		<aya index="41" text="گفت: راه اخلاص راه راستى است كه به من مى‌رسد."/>
		<aya index="42" text="تو را بر بندگان من تسلطى نيست، مگر بر آن گمراهانى كه تو را پيروى كنند."/>
		<aya index="43" text="و جهنم ميعادگاه همه است."/>
		<aya index="44" text="هفت در دارد و براى هر در گروهى از آنان معين شده‌اند."/>
		<aya index="45" text="پرهيزگاران در بهشتها، كنار چشمه‌سارانند."/>
		<aya index="46" text="به سلامت و ايمنى داخل شويد."/>
		<aya index="47" text="هر كينه‌اى را از دلشان بركنده‌ايم، همه برادرند، بر تختها روبه‌روى همند."/>
		<aya index="48" text="هيچ رنجى به آنها نمى‌رسد و از آنجا بيرونشان نرانند."/>
		<aya index="49" text="به بندگانم خبر ده كه من آمرزنده و مهربانم،"/>
		<aya index="50" text="و عذاب من عذابى دردآور است."/>
		<aya index="51" text="و از مهمانان ابراهيم خبر دارشان كن."/>
		<aya index="52" text="آنگاه كه بر او داخل شدند و گفتند: سلام. ابراهيم گفت: ما از شما مى‌ترسيم."/>
		<aya index="53" text="گفتند: مترس، ما تو را به پسرى دانا بشارت مى‌دهيم."/>
		<aya index="54" text="گفت: آيا مرا بشارت مى‌دهيد با آنكه پير شده‌ام؟ به چه چيز بشارتم مى‌دهيد؟"/>
		<aya index="55" text="گفتند: به حق بشارتت داديم، از نوميدان مباش."/>
		<aya index="56" text="گفت: جز گمراهان چه كسى از رحمت پروردگارش نوميد مى‌شود؟"/>
		<aya index="57" text="گفت: اى رسولان، كار شما چيست؟"/>
		<aya index="58" text="گفتند: ما بر سر مردمى گنهكار فرستاده شده‌ايم."/>
		<aya index="59" text="مگر خاندان لوط، كه همه را نجات مى‌دهيم،"/>
		<aya index="60" text="جز زنش را كه مقرر كرده‌ايم كه از باقى‌ماندگان باشد."/>
		<aya index="61" text="چون رسولان نزد خاندان لوط آمدند،"/>
		<aya index="62" text="لوط گفت: شما بيگانه‌ايد."/>
		<aya index="63" text="گفتند: نه، چيزى را كه در آن شك مى‌كردند آورده‌ايم."/>
		<aya index="64" text="ما تو را خبر راست آورده‌ايم و ما راستگويانيم."/>
		<aya index="65" text="چون پاسى از شب بگذرد، خاندان خود را بيرون ببر. و خود از پى آنها رو و نبايد هيچ يك از شما به عقب بنگرد. به هر جا كه فرمانتان داده‌اند برويد."/>
		<aya index="66" text="و براى او حادثه را حكايت كرديم كه چون صبح فرارسد ريشه آنها بركنده شود."/>
		<aya index="67" text="اهل شهر شادى‌كنان آمدند."/>
		<aya index="68" text="گفت: اينان مهمانان منند، مرا رسوا مكنيد."/>
		<aya index="69" text="از خداوند بترسيد و مرا شرمسار مسازيد."/>
		<aya index="70" text="گفتند: مگر تو را از مردم منع نكرده بوديم؟"/>
		<aya index="71" text="گفت: اگر قصدى داريد، اينك دختران من هستند."/>
		<aya index="72" text="به جان تو سوگند كه آنها در مستى خويش سرگشته بودند."/>
		<aya index="73" text="چون صبح طالع شد آنان را صيحه فروگرفت."/>
		<aya index="74" text="شهر را زيروزبر كرديم و بارانى از سجيل بر آنان بارانيديم."/>
		<aya index="75" text="در اين عبرتهاست براى پژوهندگان."/>
		<aya index="76" text="و آن شهر اكنون بر سر راه كاروانيان است."/>
		<aya index="77" text="و مؤمنان را در آن عبرتى است."/>
		<aya index="78" text="مردم ايكه نيز ستمكار بودند."/>
		<aya index="79" text="از آنان انتقام گرفتيم و شهرهاى آن دو قوم آشكارا بر سر راهند."/>
		<aya index="80" text="مردم حجر نيز پيامبران را به دروغ نسبت دادند."/>
		<aya index="81" text="آيات خويش را بر آنان رسانيديم ولى از آن اعراض مى‌كردند."/>
		<aya index="82" text="خانه‌هاى خود را تا ايمن باشند در كوه‌ها مى‌كندند."/>
		<aya index="83" text="صبحگاهان آنان را صيحه فروگرفت."/>
		<aya index="84" text="كردارشان از آنان دفع بلا نكرد."/>
		<aya index="85" text="آسمانها و زمين و آنچه را كه ميان آنهاست جز به حق نيافريده‌ايم. و بى‌ترديد قيامت فرا مى‌رسد. پس گذشت كن، گذشتى نيكو."/>
		<aya index="86" text="هرآينه پروردگار تو آفريننده‌اى داناست."/>
		<aya index="87" text="ما سبع‌المثانى و قرآن بزرگ را به تو داديم."/>
		<aya index="88" text="اگر بعضى از مردان و زنانشان را به چيزى بهره‌ور ساخته‌ايم تو بدان نگاه مكن. و غم آنان را مخور. و در برابر مؤمنان فروتن باش."/>
		<aya index="89" text="و بگو: من بيم‌دهنده‌اى روشنگرم."/>
		<aya index="90" text="همانند عذابى كه بر تقسيم‌كنندگان نازل كرديم:"/>
		<aya index="91" text="آنان كه قرآن را به اقسام تقسيم كرده بودند."/>
		<aya index="92" text="به پروردگارت سوگند كه همه را بازخواست كنيم،"/>
		<aya index="93" text="به خاطر كارهايى كه مى‌كرده‌اند."/>
		<aya index="94" text="به هر چه مأمور شده‌اى صريح و بلند بگو و از مشركان رويگردان باش."/>
		<aya index="95" text="ما مسخره‌كنندگان را از تو باز مى‌داريم؛"/>
		<aya index="96" text="آنان كه با الله خداى ديگر قائل مى‌شوند. پس به زودى خواهند دانست."/>
		<aya index="97" text="و مى‌دانيم كه تو از گفتارشان دلتنگ مى‌شوى."/>
		<aya index="98" text="به ستايش پروردگارت تسبيح كن و از سجده‌كنندگان باش."/>
		<aya index="99" text="و پروردگارت را بپرست، تا لحظه مرگت فرا رسد."/>
	</sura>
	<sura index="16" name="النحل">
		<aya index="1" text="فرمان خداوند در رسيد، به شتابش مخواهيد. او منزه است و از هر چه شريك او مى‌سازند برتر."/>
		<aya index="2" text="فرشتگان را همراه وحى -كه فرمان اوست- بر هر يك از بندگانش كه بخواهد فرو مى‌فرستد تا بيم دهند كه: جز من خدايى نيست، پس از من بترسيد."/>
		<aya index="3" text="آسمانها و زمين را به حق بيافريد، از هر چه با او شريك مى‌سازند، برتر است."/>
		<aya index="4" text="آدمى را از نطفه بيافريد. و اكنون اوست كه به آشكارا دشمنى مى‌ورزد."/>
		<aya index="5" text="چهارپايان را برايتان بيافريد، شما را از آنها حرارت و ديگر سودهاست. و از آنها مى‌خوريد."/>
		<aya index="6" text="و چون شب‌هنگام باز مى‌گردانيد و بامدادان بيرون مى‌فرستيد، نشان تجمل شمايند؛"/>
		<aya index="7" text="بارهايتان را به شهرهايى كه جز به رنج تن بدانها نتوانيد رسيد، حمل مى‌كنند، زيرا پروردگارتان رئوف و مهربان است."/>
		<aya index="8" text="و اسبان و استران و خران را براى آن آفريده است كه سوارشان شويد و نيز زينت شما باشند. و خدا چيزهايى آفريده كه شما نمى‌دانيد."/>
		<aya index="9" text="بر خداست كه راه راست را بنمايد. از ميان راه‌ها نيز راهى است منحرف. اگر خدا مى‌خواست، همه شما را هدايت مى‌كرد."/>
		<aya index="10" text="اوست كه از آسمان برايتان باران نازل كرد. از آن مى‌نوشيد و بدان گياه مى‌رويد و چارپايان را مى‌چرانيد."/>
		<aya index="11" text="و با آن برايتان كشتزار و زيتون و نخلها و تاكستانها و هر نوع ميوه بروياند، در اين عبرتى است براى مردمى كه مى‌انديشند."/>
		<aya index="12" text="و مسخر شما كرد شب و روز را و خورشيد و ماه را و ستارگان همه فرمانبردار امر او هستند. در اين براى آنها كه به عقل درمى‌يابند عبرتهاست."/>
		<aya index="13" text="در زمين چيزهايى با رنگهاى گوناگون آفريد، در اين عبرتى است براى مردمى كه پند مى‌گيرند."/>
		<aya index="14" text="اوست كه دريا را رام كرد تا از آن گوشت تازه بخوريد و زيورهايى بيرون آريد و خويشتن بدان بياراييد، و كشتيها را بينى كه دريا را مى‌شكافند و پيش مى‌روند تا از فضل خدا روزى بطلبيد، باشد كه سپاس گوييد."/>
		<aya index="15" text="و بر زمين كوه‌هاى بزرگ افكند تا شما را نلرزاند. و رودها و راه‌ها پديد آورد. شايد هدايت شويد."/>
		<aya index="16" text="و نشانه‌ها نهاد، و به ستارگان راه مى‌يابند."/>
		<aya index="17" text="آيا آن كه مى‌آفريند همانند كسى است كه نمى‌آفريند؟ چرا درنمى‌يابيد؟"/>
		<aya index="18" text="اگر بخواهيد نعمتهاى خدا را شمار كنيد، شمار كردن نتوانيد. خدا آمرزنده و مهربان است."/>
		<aya index="19" text="آنچه را كه پنهان مى‌كنيد يا آشكار مى‌سازيد خدا به آن آگاه است."/>
		<aya index="20" text="آنهايى را كه به جاى الله به خدايى مى‌خوانند، نمى‌توانند چيزى بيافرينند، و خود مخلوقند."/>
		<aya index="21" text="مردگانند، نه زندگان، و ندانند كه چه وقت آنها را دوباره زنده مى‌كنند."/>
		<aya index="22" text="خداى شما خدايى است يكتا. و آنان كه به آخرت ايمان ندارند دلهايشان انكار كند و خود كبرفروشند."/>
		<aya index="23" text="به راستى كه خدا مى‌داند كه چه در دل پنهان مى‌دارند و چه چيز را آشكار مى‌سازند و او متكبران را دوست ندارد."/>
		<aya index="24" text="چون به آنها گفته شود: پروردگارتان چه چيز نازل كرده است؟ گويند: افسانه‌هاى گذشتگان."/>
		<aya index="25" text="تا در روز قيامت همه بار گناه خويش و بار گناه كسانى را كه به نادانى گمراهشان كرده بودند، بردارند. آگاه باش كه بار بدى بر مى‌دارند."/>
		<aya index="26" text="پيشينيانشان حيلت ساختند. فرمان خدا در رسيد و آن بنا را از پايه ويران ساخت و سقف بر سرشان فرود آمد و از سويى كه نفهميدند، عذاب آنان را فروگرفت."/>
		<aya index="27" text="آنگاه در روز قيامت رسوايشان سازد و گويد: بتانى كه شريك من مى‌خوانديد و بر سر آنها با يكديگر اختلاف مى‌كرديد اكنون كجايند؟ دانشمندان گويند: امروز نصيب كافران رسوايى و رنج است."/>
		<aya index="28" text="كسانى هستند كه بر خود ستم روا داشته‌اند؛ چون فرشتگان جانشان را بستانند، سر تسليم فرود آرند و گويند: ما هيچ كار بدى نمى‌كرديم. آرى، خدا از كارهايى كه مى‌كرديد آگاه است."/>
		<aya index="29" text="از درهاى جهنم داخل شويد و تا ابد در آنجا بمانيد. بد جايگاهى است جايگاه گردنكشان."/>
		<aya index="30" text="از پرهيزگاران پرسند: پروردگار شما چه چيز نازل كرده است؟ گويند: بهترين را. به آنان كه در اين دنيا نيكى كنند، نيكى پاداش دهند و سراى آخرت نيكوتر از آن است و جايگاه پرهيزگاران چه جايگاه خوبى است."/>
		<aya index="31" text="به بهشتهاى جاويدان داخل مى‌شوند. در آن جويها روان است. هر چه بخواهند برايشان مهياست. خدا پرهيزگاران را اينچنين پاداش مى‌دهد؛"/>
		<aya index="32" text="آنان كه چون فرشتگانشان پاك سيرت بميرانند، مى‌گويند: سلام بر شما. به پاداش كارهايى كه مى‌كرده‌ايد به بهشت درآييد."/>
		<aya index="33" text="آيا چشم به راهند كه فرشتگان نزدشان بيايند، يا فرمان پروردگارت فرا رسد؟ گروهى نيز كه پيش از ايشان بودند چنين مى‌كردند و خدا به آنان ستم نكرد بلكه آنان خود به خود ستم مى‌كردند."/>
		<aya index="34" text="به كيفر كردار بدشان رسيدند و همان چيزهايى كه به ريشخند مى‌گرفتند بر سرشان تاختن آورد."/>
		<aya index="35" text="مشركان گفتند: اگر خدا مى‌خواست، ما و پدرانمان هيچ چيز جز او را نمى‌پرستيديم و آنچه را حرام كرده‌ايم، حرام نمى‌كرديم. مردمى هم كه پيش از ايشان بودند چنين مى‌گفتند. آيا پيامبران را جز تبليغ روشنگر وظيفه ديگرى است؟"/>
		<aya index="36" text="به ميان هر ملتى پيامبرى مبعوث كرديم، كه خدا را بپرستيد و از بت دورى جوييد. بعضى را خدا هدايت كرد و بر بعضى گمراهى مقرر گشت. پس در زمين بگرديد و بنگريد كه عاقبت كار كسانى كه پيامبران را به دروغ نسبت مى‌دادند، چگونه بوده است."/>
		<aya index="37" text="و اگر تو به هدايت آنها حريص باشى، خدا آن را كه گمراه كرده است، هدايت نمى‌كند و اين گمراهان را هيچ يارى‌دهنده‌اى نيست."/>
		<aya index="38" text="تا آنجا كه مى‌توانستند به خدا قسم خوردند، كه خدا كسانى را كه مى‌ميرند به رستاخيز زنده نمى‌كند. آرى اين وعده‌اى است كه انجام دادن آن بر عهده اوست، ولى بيشتر مردم نمى‌دانند."/>
		<aya index="39" text="تا آنجا را در آن اختلاف مى‌كردند برايشان آشكار كند و كافران بدانند كه دروغ مى‌گفته‌اند."/>
		<aya index="40" text="فرمان ما به هر چيزى كه اراده‌اش را بكنيم، اين است كه مى‌گوييم؛ موجود شو؛ و موجود مى‌شود."/>
		<aya index="41" text="به آنان كه مورد ستم واقع شدند و در راه خدا مهاجرت كردند در اين جهان جايگاهى نيكو مى‌دهيم. و اگر بدانند اجر آخرت بزرگ‌تر است؛"/>
		<aya index="42" text="آنان كه صبر پيشه كردند و بر پروردگارشان توكل مى‌كنند."/>
		<aya index="43" text="اگر خود نمى‌دانيد، از اهل كتاب بپرسيد كه ما، پيش از تو، به رسالت نفرستاديم مگر مردانى را كه به آنها وحى مى‌فرستاديم؛"/>
		<aya index="44" text="همراه با دلايل روشن و كتابها و بر تو نيز قرآن را نازل كرديم تا آنچه را براى مردم نازل شده است برايشان بيان كنى و باشد كه بينديشند."/>
		<aya index="45" text="آيا آنان كه مرتكب بديها مى‌شوند، مگر ايمنند از اينكه زمين به فرمان خدا آنها را فرو برد يا عذاب از جايى كه نمى‌دانند بر سرشان فرود آيد؟"/>
		<aya index="46" text="يا به هنگام آمدوشد فروگيردشان، چنان كه نتوانند بگريزند؟"/>
		<aya index="47" text="يا از آنان يكان‌يكان بكاهد؟ هرآينه پروردگارتان رئوف و مهربان است."/>
		<aya index="48" text="آيا به چيزهايى كه خدا آفريده است نمى‌نگرند كه براى سجده به درگاه او سايه‌هايشان از راست و چپ حركت دارند و در برابر او خاشعند؟"/>
		<aya index="49" text="هر چه در آسمانها و زمين است از جنبندگان و فرشتگان خدا را سجده مى‌كنند و تكبر نمى‌ورزند."/>
		<aya index="50" text="از پروردگارشان كه فراز آنهاست مى‌ترسند و به هر چه مأمور شده‌اند همان مى‌كنند."/>
		<aya index="51" text="خدا گفت: دو خدا را مپرستيد و جز اين نيست كه اوست خداى يكتا. پس، از من بترسيد."/>
		<aya index="52" text="هر چه در آسمانها و زمين است از آن اوست و پرستش خاص اوست. آيا از غير خدا مى‌ترسيد؟"/>
		<aya index="53" text="هر نعمتى كه شما راست از جانب خداوند است و چون محنتى به شما رسد به پيشگاه او زارى مى‌كنيد."/>
		<aya index="54" text="و باز چون آن محنت را به پايان آرد گروهى از شما به پروردگارشان مشرك مى‌شوند،"/>
		<aya index="55" text="تا نعمتى را كه به آنها عنايت كرده‌ايم ناسپاسى كنند. اكنون متمتع شويد، زودا كه خواهيد دانست."/>
		<aya index="56" text="آنگاه از آنچه روزيشان داده‌ايم نصيبى براى بتانى كه هيچ نمى‌دانند معين مى‌كنند. به خدا سوگند به سبب دروغى كه مى‌بنديد بازخواست مى‌شويد."/>
		<aya index="57" text="براى خدا دختران قائل مى‌شوند -او منزه است- و براى خود هر چه دوست دارند."/>
		<aya index="58" text="و چون به يكيشان مژده دختر دهند، سيه‌روى شود و خشمگين گردد."/>
		<aya index="59" text="از شرم اين مژده، از مردم پنهان مى‌شود. آيا با خوارى نگاهش دارد يا در خاك نهانش‌كند؟ آگاه باشيد كه بد داورى مى‌كنند."/>
		<aya index="60" text="صفت بد از آن كسانى است كه به قيامت ايمان نمى‌آورند و صفت برتر از آن خداوند است. و اوست پيروزمند و حكيم."/>
		<aya index="61" text="اگر خداوند بخواهد كه مردم را به گناهشان هلاك كند، بر روى زمين هيچ جنبنده‌اى باقى نگذارد، ولى عذابشان را تا مدتى معين به تأخير مى‌افكند. و چون اجلشان فرارسد، يك ساعت پس و پيش نشوند."/>
		<aya index="62" text="آنچه را نمى‌پسندند به خدا نسبت كنند و زبانشان به دروغ گويد كه خوبيها از آن آنهاست، نه، بى‌ترديد نصيب آنها آتش است و ايشان را به شتاب به سوى آن برند."/>
		<aya index="63" text="به خدا سوگند كه براى مردمى هم كه پيش از تو بوده‌اند پيامبرانى فرستاده‌ايم. ولى شيطان اعمالشان را در چشمشان بياراست. و در آن روز شيطان دوستشان خواهد بود و آنها راست عذابى دردآور."/>
		<aya index="64" text="ما اين كتاب را بر تو نازل نكرده‌ايم جز براى آنكه هر چه را در آن اختلاف مى‌كنند برايشان بيان كنى. و نيز راهنما و رحمتى براى مؤمنان باشد."/>
		<aya index="65" text="و خدا از آسمان باران فرستاد و زمين مرده را با آن زنده كرد. براى مردمى كه گوش شنوا دارند در اين عبرتى است."/>
		<aya index="66" text="براى شما در چارپايان پندى است. از شير خالصى كه از شكمشان از ميان سرگين و خون بيرون مى‌آيد سيرابتان مى‌كنيم. شيرى كه به كام نوشندگانش گواراست."/>
		<aya index="67" text="و از ميوه‌هاى نخلها و تاكها شرابى مستى‌آور و رزقى نيكو به دست مى‌آوريد، و خردمندان را در اين عبرتى است."/>
		<aya index="68" text="پروردگار تو به زنبور عسل وحى كرد كه: از كوه‌ها و درختان و در بناهايى كه مى‌سازند خانه‌هايى برگزين."/>
		<aya index="69" text="آنگاه از هر ثمره‌اى بخور و فرمانبردار به راه پروردگارت برو. از شكم او شرابى رنگارنگ بيرون مى‌آيد كه شفاى مردم در آن است. و صاحبان انديشه را در اين عبرتى است."/>
		<aya index="70" text="خدا شما را بيافريد، آنگاه مى‌ميراند و از ميان شما كسى را به فرتوتى مى‌رساند تا هر چه را كه آموخته است از ياد ببرد، زيرا خدا دانا و تواناست."/>
		<aya index="71" text="خدا روزى بعضى از شما را از بعضى ديگر افزون كرده است. پس آنان كه فزونى يافته‌اند از روزى خود به بندگان خويش نمى‌دهند تا همه در روزى يكسان شوند. آيا نعمت خدا را انكار مى‌كنيد؟"/>
		<aya index="72" text="خدا براى شما از ميان خودتان همسرانى قرار داد و از همسرانتان فرزندان و فرزندزادگان پديد آورد و از چيزهاى خوش و پاك روزيتان داد. آيا هنوز به باطل ايمان مى‌آورند و نعمت خدا را كفران مى‌كنند؟"/>
		<aya index="73" text="سواى خدا چيزهايى را مى‌پرستند كه ناتوانند و ياراى آن ندارند كه از آسمانها و زمين روزيشان دهند."/>
		<aya index="74" text="براى خدا مثَل مزنيد، خدا مى‌داند و شما نمى‌دانيد."/>
		<aya index="75" text="خدا برده زرخريدى را مثَل مى‌زند كه هيچ قدرتى ندارد، و كسى را كه از جانب خويش رزق نيكويش داده‌ايم و در نهان و آشكارا انفاق مى‌كند. آيا اين دو برابرند؟ سپاس خاص خداست، ولى بيشترشان نادانند."/>
		<aya index="76" text="و خدا مثَل دو مرد را بيان مى‌كند كه يكى لال است و توان هيچ چيز ندارد و بار دوش مولاى خود است، هر جا كه او را بفرستد هيچ فايده‌اى حاصل نمى‌كند. آيا اين مرد با آن كس كه مردم را به عدل فرمان مى‌دهد و خود بر راه راست مى‌رود برابر است؟"/>
		<aya index="77" text="از آن خداست نهان آسمانها و زمين. و فرارسيدن قيامت تنها يك چشم بر هم زدن يا نزديك‌تر از آن است. زيرا خدا بر هر كارى تواناست."/>
		<aya index="78" text="خدا شما را از بطن مادرانتان بيرون آورد و هيچ نمى‌دانستيد. و برايتان چشم و گوش و دل بيافريد. شايد سپاس گوييد."/>
		<aya index="79" text="آيا آن پرندگان رام‌شده در جو آسمان را نمى‌بينند؟ هيچ كس جز خدا آنها را در هوا نگاه نتواند داشت. و در اين براى مردمى كه ايمان مى‌آورند عبرتهاست."/>
		<aya index="80" text="خدا خانه‌هايتان را جاى آرامشتان قرار داد و از پوست چهارپايان برايتان خيمه‌ها ساخت تا به هنگام سفر و به هنگام اقامت از حمل آنها در رنج نيفتيد. و از پشم و كرك و مويشان، تا روز قيامت برايتان اثاث خانه و اسباب زندگى ساخت."/>
		<aya index="81" text="خدا براى شما از چيزهايى كه آفريده است سايه‌ها پديد آورد. و در كوه‌ها برايتان غارها ساخت. و جامه‌هايى كه شما را از گرما حفظ مى‌كند و جامه‌هايى كه در جنگ نگهدار شماست. خدا نعمتهاى خود را اينچنين بر شما تمام مى‌كند. باشد كه تسليم فرمان او شويد."/>
		<aya index="82" text="اگر روى‌گردان شدند، جز اين نيست كه وظيفه تو تبليغى روشنگر است."/>
		<aya index="83" text="نعمتهاى خدا را مى‌شناسند، باز هم منكر آن مى‌شوند، زيرا بيشترشان كافرانند."/>
		<aya index="84" text="روزى كه از هر امتى گواهى برانگيزيم و به كافران رخصت سخن‌گفتن داده نشود و عذرشان پذيرفته نيايد."/>
		<aya index="85" text="و ستمگران عذاب را بنگرند، عذابى كه هيچ تخفيف نيابد و هيچ مهلتشان ندهند."/>
		<aya index="86" text="و چون مشركان آنان را كه شريك خدا مى‌ساختند، ببينند، مى‌گويند: اى پروردگار ما، اينان شريكانى هستند كه ما به جاى تو آنها را مى‌خوانديم. آنان پاسخ مى‌گويند كه شما دروغ مى‌گوييد."/>
		<aya index="87" text="و در اين روز به بندگى، خويشتن را تسليم خدا كنند و آن دروغها كه مى‌بافته‌اند نابود شود."/>
		<aya index="88" text="آنان كه كافر شدند و ديگران را از راه خدا بازداشتند، به كيفر فسادى كه مى‌كردند عذابى بر عذابشان خواهيم افزود."/>
		<aya index="89" text="و روزى باشد كه از هر امتى شاهدى از خودشان بر خودشان برانگيزيم و تو را بياوريم تا بر آنان شهادت دهى. و ما قرآن را كه بيان‌كننده هر چيزى است و هدايت و رحمت و بشارت براى مسلمانان است بر تو نازل كرده‌ايم."/>
		<aya index="90" text="خدا به عدل و احسان و بخشش به خويشاوندان فرمان مى‌دهد. و از فحشا و زشتكارى و ستم نهى مى‌كند. شما را پند مى‌دهد، باشد كه پذيراى پند شويد."/>
		<aya index="91" text="چون با خدا پيمان بستيد بدان وفا كنيد و چون سوگند اكيد خورديد آن را مشكنيد، كه خدا را ضامن خويش كرده‌ايد و او مى‌داند كه چه مى‌كنيد."/>
		<aya index="92" text="و همانند آن زن كه رشته‌اى را كه محكم تافته بود از هم گشود و قطعه قطعه كرد مباشيد، تا سوگندهاى خود را وسيله فريب يكديگر سازيد بدين بهانه كه گروهى بيشتر از گروه ديگر است. خدا شما را بدان مى‌آزمايد، و در روز قيامت چيزى را كه در آن اختلاف مى‌كرديد برايتان بيان مى‌كند."/>
		<aya index="93" text="اگر خدا مى‌خواست، همه شما را يك امت كرده بود، ولى هر كه را بخواهد گمراه مى‌سازد و هر كه را بخواهد هدايت مى‌كند و از هر كارى كه مى‌كنيد بازخواست مى‌شويد."/>
		<aya index="94" text="سوگندهاى خود را وسيله فريب يكديگر مسازيد تا قدمى را كه استوار ساخته‌ايد بلغزد و به سبب اعراض از راه خدا گرفتار بدى شويد و به عذابى بزرگ گرفتار آييد."/>
		<aya index="95" text="پيمان خدا را به بهايى اندك مفروشيد زيرا، اگر بدانيد، آنچه در نزد خداست برايتان بهتر است."/>
		<aya index="96" text="آنچه نزد شماست فنا مى‌شود و آنچه نزد خداست باقى مى‌ماند. و آنان را كه شكيبايى ورزيدند پاداشى بهتر از كردارشان خواهيم داد."/>
		<aya index="97" text="هر زن و مردى كه كارى نيكو انجام دهد، اگر ايمان آورده باشد زندگى خوش و پاكيزه‌اى بدو خواهيم داد و پاداشى بهتر از كردارشان عطا خواهيم كرد."/>
		<aya index="98" text="و چون قرآن بخوانى، از شيطان رجيم به خدا پناه ببر."/>
		<aya index="99" text="شيطان را بر كسانى كه ايمان آورده‌اند و بر خدا توكل مى‌كنند تسلطى نيست."/>
		<aya index="100" text="تسلط او تنها بر كسانى است كه دوستش مى‌دارند و به خدا شرك مى‌آورند."/>
		<aya index="101" text="چون آيه‌اى را جانشين آيه ديگر كنيم، خدا بهتر مى‌داند كه چه چيز نازل كند. گفتند كه تو دروغ مى‌بافى، نه، بيشترينشان نادانند."/>
		<aya index="102" text="بگو: آن را روح القدس به حق از جانب پروردگارت نازل كرده است تا مؤمنان را استوارى ارزانى دارد و مسلمانان را هدايت و بشارت باشد."/>
		<aya index="103" text="مى‌دانيم كه مى‌گويند: اين قرآن را بشرى به او مى‌آموزد. زبان كسى كه به او نسبت مى‌كنند عجمى است، حال آنكه اين زبان عربى روشنى است."/>
		<aya index="104" text="خدا كسانى را كه به آياتش ايمان نمى‌آورند هدايت نمى‌كند و برايشان عذابى دردآور مهياست."/>
		<aya index="105" text="كسانى دروغ مى‌بافند كه به آيات خدا ايمان ندارند. اينان خود دروغگويند."/>
		<aya index="106" text="كسى كه پس از ايمان به خدا كافر مى‌شود نه آنكه او را به زور واداشته‌اند تا اظهار كفر كند و حال آنكه دلش به ايمان خويش مطمئن است بل آنان كه درِ دل را به روى كفر مى‌گشايند، مورد خشم خدايند و عذابى بزرگ برايشان مهياست."/>
		<aya index="107" text="و اين بدان سبب است كه اينان زندگى دنيا را بيشتر از زندگى آخرت دوست دارند و خدا مردم كافر را هدايت نمى‌كند."/>
		<aya index="108" text="خدا بر دل و گوشها و چشمانشان مهر برنهاده است و خود بى‌خبرانند."/>
		<aya index="109" text="به ناچار در آخرت هم از زيان‌ديدگان باشند."/>
		<aya index="110" text="سپس پروردگار تو براى كسانى كه پس از آن رنجها كه ديدند، مهاجرت كردند و به جهاد رفتند و پاى فشردند، آمرزنده و مهربان است."/>
		<aya index="111" text="روز قيامت هر كس به دفاع از خويش به مجادله مى‌پردازد و جزاى هر كس چنان كه حق اوست داده مى‌شود و به كسى ستم روا ندارند."/>
		<aya index="112" text="خدا قريه‌اى را مثَل مى‌زند كه امن و آرام بود، روزى مردمش به فراوانى از هر جاى مى‌رسيد، اما كفران نعمت خدا كردند و خدا به كيفر اعمالشان به گرسنگى و وحشت مبتلايشان ساخت."/>
		<aya index="113" text="پيامبرى از خودشان به نزدشان آمد، تكذيبش كردند؛ و عذاب، آن ستمكاران را فروگرفت."/>
		<aya index="114" text="از اين چيزهاى حلال و پاكيزه كه خدا به شما روزى داده است بخوريد و اگر خدا را مى‌پرستيد شكر نعمتش را به جاى آوريد."/>
		<aya index="115" text="خدا حرام كرده است بر شما مردار و خون و گوشت خوك و هر چه را جز به نام خدا ذبح كرده باشند. اما كسى كه ناچار شود هرگاه بى‌ميلى جويد و از حد نگذراند، خدا آمرزنده و مهربان است."/>
		<aya index="116" text="تا بر خدا افترا بنديد، براى هر دروغ كه بر زبانتان مى‌آيد مگوييد كه اين حلال است و اين حرام. كسانى كه به خداوند دروغ مى‌بندند رستگار نمى‌شوند؛"/>
		<aya index="117" text="اندك بهره‌اى مى‌برند و در عوض به عذابى دردآور گرفتار مى‌آيند."/>
		<aya index="118" text="و بر يهوديان آنچه را كه پيش از اين براى تو حكايت كرديم حرام كرده بوديم. ما به آنها ستم نكرده‌ايم، آنان خود به خويشتن ستم كرده‌اند."/>
		<aya index="119" text="پروردگار تو براى كسانى كه از روى نادانى مرتكب كارى زشت شوند، سپس توبه كنند و به صلاح آيند، آمرزنده و مهربان است."/>
		<aya index="120" text="ابراهيم بزرگوار مردى بود. به فرمان خدا بر پاى ايستاد و صاحب دين حنيف بود. و از مشركان نبود،"/>
		<aya index="121" text="و سپاسگزار نعمتهاى او بود، خداوندش برگزيد و به راه راست هدايت كرد."/>
		<aya index="122" text="در دنيا به او نيكى عنايت كرديم و در آخرت از صالحان است."/>
		<aya index="123" text="به تو نيز وحى كرديم كه: از آيين حنيف ابراهيم پيروى كن كه او از مشركان نبود."/>
		<aya index="124" text="شنبه گرفتن را براى كسانى كه در آن اختلاف كرده بودند قرار داده‌اند، و پروردگار تو در روز قيامت در باره آنچه اختلاف مى‌كردند حكم خواهد كرد."/>
		<aya index="125" text="مردم را با حكمت و اندرز نيكو به راه پروردگارت بخوان و با بهترين شيوه با آنان مجادله كن. زيرا پروردگار تو به كسانى كه از راه او منحرف شده‌اند آگاه‌تر است و هدايت‌يافتگان را بهتر مى‌شناسد."/>
		<aya index="126" text="اگر عقوبت مى‌كنيد، چنان عقوبت كنيد كه شما را عقوبت كرده‌اند. و اگر صبر كنيد، صابران را صبر نيكوتر است."/>
		<aya index="127" text="صبر كن، كه صبر تو جز به توفيق خدا نيست و بر ايشان محزون مباش و از مكرشان دلتنگى منماى،"/>
		<aya index="128" text="زيرا خدا با كسانى است كه مى‌پرهيزند و نيكى مى‌كنند."/>
	</sura>
	<sura index="17" name="الإسراء">
		<aya index="1" text="منزه است آن خدايى كه بنده خود را شبى از مسجدالحرام به مسجدالاقصى كه گرداگردش را بركت داده‌ايم سير داد، تا بعضى از آيات خود را به او بنماييم، هر آينه او شنوا و بيناست."/>
		<aya index="2" text="و آن كتاب را به موسى داديم و آن را راهنماى بنى‌اسرائيل گردانيديم كه: جز من كارسازى برمگزينيد."/>
		<aya index="3" text="اى فرزندان مردمى كه با نوح در كشتيشان نشانديم، بدانيد كه او بنده‌اى سپاسگزار بود."/>
		<aya index="4" text="و بنى اسرائيل را در آن كتاب خبر داديم كه: دو بار در زمين فساد خواهيد كرد و نيز سركشى خواهيد كرد، سركشى‌كردنى بزرگ."/>
		<aya index="5" text="چون از آن دو بار وعده نخستين در رسيد، گروهى از بندگان خويش را كه جنگاورانى زورمند بودند، بر سر شما فرستاديم. آنان حتى در درون خانه‌ها هم كشتار كردند و اين وعده به انجام رسيد."/>
		<aya index="6" text="بار ديگر شما را بر آنها غلبه داديم و به مال و فرزند مدد كرديم و بر شمارتان افزوديم."/>
		<aya index="7" text="اگر نيكى كنيد به خود مى‌كنيد، و اگر بدى كنيد به خود مى‌كنيد. و چون وعده دوم فرا رسيد، كسانى بر سرتان فرستاديم تا شما را غمگين سازند و چون بار اول كه به مسجد درآمده بودند به مسجد درآيند و به هر چه دست يابند نابود سازند."/>
		<aya index="8" text="شايد پروردگارتان بر شما رحمت آورد. و اگر بازگرديد، بازمى‌گرديم و جهنم را زندان كافران ساخته‌ايم."/>
		<aya index="9" text="اين قرآن به درست‌ترين آيينها راه مى‌نمايد و مؤمنانى را كه كارهاى شايسته به جاى مى‌آورند بشارت مى‌دهد كه از مزدى كرامند برخوردار خواهند شد."/>
		<aya index="10" text="و براى كسانى كه به آخرت ايمان ندارند عذابى دردآور مهيا كرده‌ايم."/>
		<aya index="11" text="و آدمى به دعا شرى را مى‌طلبد چنان كه گويى به دعا خيرى را مى‌جويد. و آدمى تا بوده شتابزده بوده است."/>
		<aya index="12" text="شب و روز را دو آيت از آيات خدا قرار داديم. آيت شب را تاريك گردانيديم و آيت روز را روشن تا به طلب رزقى كه پروردگارتان مقرر داشته است برخيزيد و شمار سالها و حساب را بدانيد، و ما هر چيزى را به تفصيل بيان كرده‌ايم."/>
		<aya index="13" text="كردار نيك و بد هر انسانى را چون طوقى به گردنش آويخته‌ايم. و در روز قيامت براى او نامه‌اى گشاده بيرون آوريم تا در آن بنگرد."/>
		<aya index="14" text="بخوان نامه‌ات را. امروز تو خود براى حساب كشيدن از خود بسنده‌اى."/>
		<aya index="15" text="هر كه هدايت شود به سود خود هدايت شده و هر كه گمراه گردد به زيان خود گمراه شده است و هيچ كس بار ديگرى را بر ندارد و ما هيچ قومى را عذاب نمى‌كنيم تا آنگاه كه پيامبرى بفرستيم."/>
		<aya index="16" text="چون بخواهيم قريه‌اى را هلاك كنيم، خداوندان نعمتش را بيفزاييم، تا در آنجا تبهكارى كنند، آنگاه عذاب بر آنها واجب گردد و آن را درهم فرو كوبيم."/>
		<aya index="17" text="بعد از نوح چه بسيار مردمى را هلاك كرده‌ايم. و پروردگار تو آگاهى يافتن و ديدن گناهان بندگانش را كافى است."/>
		<aya index="18" text="هر كس كه خواهان اين جهان باشد هر چه بخواهيم زودش ارزانى داريم، آنگاه جهنم را جايگاه او سازيم تا نكوهيده و مردود بدان درافتد."/>
		<aya index="19" text="و هر كه خواهان آخرت باشد و در طلب آن سعى كند و مؤمن باشد، جزاى سعيش داده خواهد شد."/>
		<aya index="20" text="همه را، چه آن گروه را و چه اين گروه را، از عطاى پروردگارت پى در پى خواهيم داد، زيرا عطاى پروردگارت را از كسى باز ندارند."/>
		<aya index="21" text="بنگر كه چگونه بعضيشان را بر بعضى ديگر برترى نهاده‌ايم و در آخرت درجات و برتريها، برتر و بالاتر است."/>
		<aya index="22" text="با خداى يكتا، خداى ديگرى به خدايى مگير، كه نكوهيده و خوار خواهى ماند."/>
		<aya index="23" text="پروردگارت مقرر داشت كه جز او را نپرستيد و به پدر و مادر نيكى كنيد. هرگاه تا تو زنده هستى هر دو يا يكى از آن دو سالخورده شوند، آنان را ميازار و به درشتى خطاب مكن و با آنان به اكرام سخن بگوى."/>
		<aya index="24" text="در برابرشان از روى مهربانى سر تواضع فرود آور و بگو: اى پروردگار من، همچنان كه مرا در خُردى پرورش دادند، بر آنها رحمت آور."/>
		<aya index="25" text="پروردگارتان از هر كس ديگر به آنچه در دلهايتان مى‌گذرد داناتر است؛ و اگر از صالحان باشيد او توبه‌كنندگان را مى‌آمرزد."/>
		<aya index="26" text="حق خويشاوند و مسكين و در راه‌مانده را ادا كن و هيچ اسرافكارى مكن."/>
		<aya index="27" text="اسرافكاران با شياطين برادرند و شيطان نسبت به پروردگارش ناسپاس بود."/>
		<aya index="28" text="و اگر به انتظار گشايشى كه از جانب پروردگارت اميد مى‌دارى از آنها اعراض مى‌كنى، پس با آنها به نرمى سخن بگوى."/>
		<aya index="29" text="نه دست خويش از روى خست به گردن ببند و نه به سخاوت يكباره بگشاى كه در هر دو حال ملامت‌زده و حسرت‌خورده بنشينى."/>
		<aya index="30" text="پروردگار تو در رزق هر كس كه بخواهد گشايش مى‌دهد، يا تنگ مى‌گيرد، زيرا او به بندگانش آگاه و بيناست."/>
		<aya index="31" text="فرزندان خود را از بيم درويشى مكشيد. ما، هم شما را روزى مى‌دهيم و هم ايشان را. كشتنشان خطاى بزرگى است."/>
		<aya index="32" text="و به زنا نزديك مشويد. زنا، كارى زشت و شيوه‌اى ناپسند است."/>
		<aya index="33" text="كسى را كه خدا كشتنش را حرام كرده است مكشيد مگر به حق. و هر كس كه به ستم كشته شود، به طلب‌كننده خون او قدرتى داده‌ايم. ولى در انتقام از حد نگذرد، كه او پيروزمند است."/>
		<aya index="34" text="جز به وجهى نيكوتر، به مال يتيم نزديك مشويد تا آنگاه كه به حد بلوغش برسد. و به عهد خويش وفا كنيد كه بازخواست خواهيد شد."/>
		<aya index="35" text="چون چيزى را پيمانه كنيد، پيمانه را كامل گردانيد و با ترازويى درست وزن كنيد كه اين بهتر و سرانجامش نيكوتر است."/>
		<aya index="36" text="از پى آنچه ندانى كه چيست مرو، زيرا گوش و چشم و دل، همه را، بدان بازخواست كنند."/>
		<aya index="37" text="به خودپسندى بر زمين راه مرو، كه زمين را نخواهى شكافت و به بلندى كوه‌ها نخواهى رسيد."/>
		<aya index="38" text="همه اين كارها ناپسند است و پروردگار تو آنها را ناخوش دارد."/>
		<aya index="39" text="اين حكمتى است كه پروردگار تو به تو وحى كرده است. با خداى يكتا خداى ديگرى مپندار، كه ملامت‌شده و مطرود به جهنمت اندازند."/>
		<aya index="40" text="آيا پروردگارتان براى شما پسران برگزيد و خود فرشتگان را به دخترى اختيار كرد؟ حقا كه سخنى است بزرگ كه بر زبان مى‌آوريد."/>
		<aya index="41" text="ما سخنان گونه‌گون در اين قرآن آورديم، باشد كه پند گيرند، ولى جز به رميدنشان نيفزايد."/>
		<aya index="42" text="بگو: همچنان كه مى‌گويند، اگر با او خدايان ديگرى هم بودند پس به سوى صاحب عرش راهى جسته بودند."/>
		<aya index="43" text="او منزه است، و از آنچه در باره‌اش مى‌گويند برتر و بالاتر است."/>
		<aya index="44" text="هفت آسمان و زمين و هر چه در آنهاست تسبيحش مى‌كنند و هيچ موجودى نيست جز آنكه او را به پاكى مى‌ستايد، ولى شما ذكر تسبيحشان را نمى‌فهميد. او بردبار و آمرزنده است."/>
		<aya index="45" text="چون تو قرآن بخوانى، ميان تو و آنان كه به قيامت ايمان نمى‌آورند پرده‌اى ستبر قرار مى‌دهيم."/>
		<aya index="46" text="و بر دلهاشان پرده افكنيم تا آن را درنيابند، و گوشهاشان سنگين كنيم. و چون پروردگارت را در قرآن به يكتايى ياد كنى، بازمى‌گردند و مى‌رمند."/>
		<aya index="47" text="ما بهتر مى‌دانيم كه چون به تو گوش مى‌دهند، چرا گوش مى‌دهند، يا وقتى كه با هم نجوا مى‌كنند، چه مى‌گويند. كافران مى‌گويند: شما در پى مرد جادو شده‌اى به راه افتاده‌ايد."/>
		<aya index="48" text="بنگر كه چگونه براى تو مثَلها زده‌اند. گمراه شده‌اند و راه به جايى نمى‌برند."/>
		<aya index="49" text="گفتند: آيا اگر از ما استخوانى بماند و خاكى، باز هم با آفرينشى نو از قبر برمى‌خيزيم؟"/>
		<aya index="50" text="بگو: سنگ باشيد يا آهن."/>
		<aya index="51" text="يا مخلوقى كه در خاطرتان بزرگ مى‌نمايد. خواهند گفت: چه كسى ما را بازمى‌گرداند؟ بگو: آن كس كه بار نخست شما را آفريد. آنگاه در برابر تو سر مى‌جنبانند و مى‌گويند: چه وقت؟ بگو: ممكن است كه در همين نزديكى؛"/>
		<aya index="52" text="روزى كه شما را فرا مى‌خواند و شما ستايش‌گويان پاسخ مى‌دهيد و مى‌پنداريد كه اندكى آرميده‌ايد."/>
		<aya index="53" text="و به بندگان من بگو كه با يكديگر به بهترين وجه سخن بگويند، كه شيطان در ميان آنها به فتنه‌گرى است، زيرا شيطان آدمى را دشمنى آشكار است."/>
		<aya index="54" text="پروردگارتان به شما آگاه‌تر است. اگر بخواهد بر شما رحمت مى‌آورد و اگر بخواهد عذابتان مى‌كند، و ما تو را به كارگزاريشان نفرستاده‌ايم."/>
		<aya index="55" text="و پروردگار تو به آنچه در آسمانها و زمين است آگاه‌تر است. بعضى از پيامبران را بر بعضى ديگر برترى نهاديم و به داود زبور را داديم."/>
		<aya index="56" text="بگو: آنهايى را كه جز او خدا مى‌پنداريد، بخوانيد. نمى‌توانند بلا را از شما دور سازند يا آن را نصيب ديگران كنند."/>
		<aya index="57" text="آنهايى كه كافران به خدايى مى‌خوانند، در صدد آنند كه خود به درگاه پروردگارشان وسيله‌اى بيابند و مقرّب‌ترين شوند، و به رحمت او اميد مى‌بندند و از عذاب او مى‌ترسند، زيرا عذاب پروردگارت ترسناك است."/>
		<aya index="58" text="هيچ قريه‌اى نباشد مگر اينكه پيش از فرا رسيدن روز قيامت هلاكش مى‌كنيم يا به عذابى سخت گرفتارش مى‌سازيم. و اين در آن كتاب نوشته شده است."/>
		<aya index="59" text="ما را از نزول معجزات باز نداشت، مگر اينكه پيشينيان تكذيبش مى‌كردند. به قوم ثمود به عنوان معجزه‌اى روشنگر ماده‌شتر را داديم. بر آن ستم كردند. و ما اين معجزات را جز براى ترسانيدن نمى‌فرستيم."/>
		<aya index="60" text="و آنگاه كه تو را گفتيم: پروردگارت بر همه مردم احاطه دارد. و آنچه در خواب به تو نشان داديم و داستان درخت ملعون كه در قرآن آمده است چيزى جز آزمايش مردم نبود. ما مردم را مى‌ترسانيم ولى تنها به كفر و سركشيشان افزوده مى‌شود."/>
		<aya index="61" text="و به فرشتگان گفتيم: آدم را سجده كنيد. همگان جز ابليس سجده كردند. گفت: آيا براى كسى كه از گِل آفريده‌اى سجده كنم؟"/>
		<aya index="62" text="و گفت: با من بگوى چرا اين را بر من برترى نهاده‌اى؟ اگر مرا تا روز قيامت مهلت دهى، بر فرزندان او، جز اندكى، مهار زنم."/>
		<aya index="63" text="گفت: برو، جزاى تو و هر كس كه پيرو تو گردد جهنم است، كه كيفرى تمام است."/>
		<aya index="64" text="با فرياد خويش هر كه را توانى از جاى برانگيز و به يارى سواران و پيادگانت بر آنان بتاز و در مال و فرزند با آنان شركت جوى و به آنها وعده بده. و حال آنكه شيطان جز به فريبى وعده‌شان ندهد."/>
		<aya index="65" text="تو را بر بندگان من هيچ تسلطى نباشد و پروردگار تو براى نگهبانيشان كافى است."/>
		<aya index="66" text="پروردگار شماست كه كشتى را در دريا مى‌راند تا از فضل او روزى خود به چنگ آريد، زيرا با شما مهربان است."/>
		<aya index="67" text="چون در دريا شما را گزند رسد، همه آنهايى كه مى‌پرستيد از نظرتان محو شوند، مگر او. و چون شما را به ساحل نجات برساند از او رويگردان شويد، زيرا آدمى ناسپاس است."/>
		<aya index="68" text="آيا ايمنى داريد از اينكه ناگهان در ساحل دريا شما را در زمين فرو برد، يا تندبادى ريگ‌بار بر شما بينگيزد و براى خود هيچ نگهبانى نيابيد؟"/>
		<aya index="69" text="يا ايمنى داريد از اينكه بار ديگر شما را به دريا باز گرداند و طوفانى سهمناك و كشتى‌شكن بفرستد و به خاطر كفرانى كه ورزيده‌ايد غرقتان سازد و كسى كه ما را از كارمان بازخواست كند نيابيد؟"/>
		<aya index="70" text="ما فرزندان آدم را كرامت بخشيديم و بر دريا و خشكى سوار كرديم و از چيزهاى خوش و پاكيزه روزى داديم و بر بسيارى از مخلوقات خويش برتريشان نهاديم."/>
		<aya index="71" text="روزى كه هر گروه از مردم را به پيشوايانشان بخوانيم، نامه هر كه به دست راستش داده شود، چون بخواند بيند كه به اندازه رشته باريكى كه درون هسته خرماست، به او ستم نشده است."/>
		<aya index="72" text="و هر كه در اين دنيا نابينا باشد، در آخرت نيز نابينا و گمراه‌تر است."/>
		<aya index="73" text="نزديك بود تو را از آنچه بر تو وحى كرده بوديم منحرف سازند تا چيز ديگرى جز آن را به دروغ به ما نسبت كنى، آنگاه با تو دوستى كنند."/>
		<aya index="74" text="و اگر نه آن بود كه پايداريت داده بوديم، نزديك بود كه اندكى به آنان ميل كنى."/>
		<aya index="75" text="آنگاه تو را دو چندان در دنيا و دو چندان در آخرت عذاب مى‌كرديم و براى خود در برابر ما ياورى نمى‌يافتى."/>
		<aya index="76" text="و نزديك بود كه تو را از اين سرزمين بركنند تا از آنجا آواره‌ات سازند. و خود پس از تو جز اندك زمانى نمى‌ماندند."/>
		<aya index="77" text="سنت خدا درباره پيامبرانى كه پيش از تو فرستاده‌ايم چنين است. و سنت ما را تغييرپذير نيابى."/>
		<aya index="78" text="از هنگام زوال خورشيد تا آنگاه كه تاريكى شب فرا مى‌رسد نماز را برپاى دار، و نيز نماز صبحگاه را. و نماز صبحگاه را همگان حاضر شوند."/>
		<aya index="79" text="پاره‌اى از شب را به نمازخواندن زنده بدار. اين نافله خاص تو است. باشد كه پروردگارت، تو را به مقامى پسنديده برساند."/>
		<aya index="80" text="بگو: اى پروردگار من، مرا به راستى و نيكويى داخل كن و به راستى و نيكويى بيرون بر، و مرا از جانب خود پيروزى و يارى عطا كن."/>
		<aya index="81" text="بگو: حق آمد و باطل نابود شد. حقا كه باطل نابودشدنى بود."/>
		<aya index="82" text="و اين قرآن را كه براى مؤمنان شفا و رحمت است، نازل مى‌كنيم، ولى كافران را جز زيان نيفزايد."/>
		<aya index="83" text="چون به انسان نعمت داديم اعراض كرد و خويشتن به يك سو كشيد، و چون گزندى به او رسيد نوميد گرديد."/>
		<aya index="84" text="بگو: هر كس به طريقه خويش عمل مى‌كند و پروردگار تو بهتر مى‌داند كه كدام يك به هدايت نزديك‌تر است."/>
		<aya index="85" text="تو را از روح مى‌پرسند. بگو: روح جزئى از فرمان پروردگار من است و شما را جز اندك دانشى نداده‌اند."/>
		<aya index="86" text="اگر بخواهيم همه آنچه را كه بر تو وحى كرده‌ايم، باز مى‌ستانيم و تو براى خود در برابر ما مددكارى نمى‌يابى."/>
		<aya index="87" text="مگر پروردگارت رحمت آورد كه انعام او در باره تو بسيار است."/>
		<aya index="88" text="بگو: اگر جن و انس گرد آيند تا همانند اين قرآن را بياورند نمى‌توانند همانند آن را بياورند، هر چند كه يكديگر را يارى دهند."/>
		<aya index="89" text="ما در اين قرآن براى مردم هر مثَلى را گوناگون بيان كرديم، ولى بيشتر مردم جز ناسپاسى هيچ كارى نكردند."/>
		<aya index="90" text="گفتند: به تو ايمان نمى‌آوريم تا براى ما از زمين چشمه‌اى روان سازى،"/>
		<aya index="91" text="يا تو را بستانى باشد از درختان خرما و انگور كه در خلالش نهرها جارى گردانى،"/>
		<aya index="92" text="يا چنان كه گفته‌اى آسمان را پاره پاره بر سر ما افكنى يا خدا و فرشتگان را پيش ما حاضر آورى،"/>
		<aya index="93" text="يا تو را خانه‌اى از طلا باشد، يا به آسمان بالا روى. و ما به آسمان رفتنت را باور نكنيم تا براى ما كتابى كه از آن بخوانيم بياورى. بگو: پروردگار من منزه است. آيا جز اين است كه من انسانى هستم كه به رسالت آمده‌ام؟"/>
		<aya index="94" text="هيچ چيز مردم را از ايمان آوردن آنگاه كه هدايتشان مى‌كردند، باز نداشت مگر اينكه مى‌گفتند: آيا خدا انسانى را به رسالت مى‌فرستد؟"/>
		<aya index="95" text="بگو: اگر در روى زمين فرشتگان به آرامى راه مى‌رفتند، برايشان به پيامبرى فرشته‌اى از آسمان نازل مى‌كرديم."/>
		<aya index="96" text="بگو خدا ميان من و شما شهادت را كافى است، زيرا او به بندگانش آگاه و بيناست."/>
		<aya index="97" text="و هر كه را خدا هدايت كند، هدايت شده است. و هر كه را گمراه سازد جز خداى براى او سرپرستى نيابى و در روز قيامت در حالى كه چهره‌هايشان رو به زمين است، كور و لال و كر محشورشان مى‌كنيم و جهنم جايگاه آنهاست كه هر چه شعله آن فرو نشيند بيشترش مى‌افروزيم."/>
		<aya index="98" text="اين كيفر آنهاست، زيرا به آيات ما ايمان نياوردند و گفتند: آيا چون ما استخوان شديم و خاكى، ما را به صورت تازه‌اى زنده مى‌كنند؟"/>
		<aya index="99" text="آيا نمى‌دانند كه خدايى كه آسمانها و زمين را آفريده است قادر است كه همانند آنها را بيافريند و برايشان مدت عمرى نهاده كه در آن ترديدى نيست؟ اما ظالمان جز انكار نكنند."/>
		<aya index="100" text="بگو: اگر شما مالك همه خزاين پروردگار من مى‌بوديد، از بيم درويشى امساك پيشه مى‌كرديد، زيرا آدمى بخيل است."/>
		<aya index="101" text="از بنى‌اسرائيل بپرس، كه چون موسى نزد آنان آمد، به او نُه نشانه آشكار داده بوديم. و فرعون به او گفت: اى موسى، پندارم كه تو را جادو كرده باشند."/>
		<aya index="102" text="گفت: به حقيقت مى‌دانى اين نشانه‌هاى آشكار را جز پروردگار آسمانها و زمين نفرستاده است. و من اى فرعون، تو را به يقين هلاك شده مى‌بينم."/>
		<aya index="103" text="فرعون قصد آن داشت كه ايشان را از آن سرزمين بركند، ولى ما او و همه همراهانش را غرقه ساختيم."/>
		<aya index="104" text="و پس از او به بنى‌اسرائيل گفتيم: در آن سرزمين ساكن شويد و چون وعده آخرت رسد همه شما را با هم محشور مى‌كنيم."/>
		<aya index="105" text="اين قرآن را به حق نازل كرده‌ايم و به حق نازل شده است و تو را نفرستاديم مگر آنكه بشارت دهى و بيم دهى."/>
		<aya index="106" text="و قرآن را به تفاريق نازل كرديم تا تو آن را با تأنى بر مردم بخوانى و نازلش كرديم، نازل‌كردنى به كمال."/>
		<aya index="107" text="بگو: خواه بدان ايمان بياوريد يا ايمان نياوريد، آنان كه از اين پيش دانش آموخته‌اند، چون قرآن برايشان تلاوت شود سجده‌كنان بر روى درمى‌افتند."/>
		<aya index="108" text="و مى‌گويند: منزه است پروردگار ما. وعده پروردگار ما انجام‌يافتنى است."/>
		<aya index="109" text="و به رو درمى‌افتند و مى‌گريند و بر خشوعشان افزوده مى‌شود."/>
		<aya index="110" text="بگو: چه اللّه را بخوانيد چه رحمان را بخوانيد، هر كدام را كه بخوانيد، نامهاى نيكو از آن اوست. صدايت را به نماز بلند مكن و نيز صدايت را بدان آهسته مكن و ميان اين دو راهى برگزين."/>
		<aya index="111" text="بگو: سپاس خدايى را كه فرزندى ندارد و او را شريكى در مُلك نيست و به مذلت نيفتد كه به يارى محتاج شود. پس او را تكبير گوى، تكبيرى شايسته."/>
	</sura>
	<sura index="18" name="الكهف">
		<aya index="1" text="سپاس خداوندى را كه بر بنده خود اين كتاب را نازل كرد و هيچ كجى و انحراف در آن ننهاد."/>
		<aya index="2" text="كتابى عارى از انحراف. تا مردم را از خشم شديد خود بترساند و مؤمنان را كه كارهاى شايسته مى‌كنند، بشارت دهد كه پاداشى نيكو دارند،"/>
		<aya index="3" text="در حالى كه تا ابد در آن جاودانه‌اند."/>
		<aya index="4" text="و كسانى را كه گفتند: خدا فرزندى اختيار كرد، بترساند."/>
		<aya index="5" text="نه خود به آن دانشى دارند و نه پدرانشان داشته‌اند، چه بزرگ است سخنى كه از دهانشان بيرون مى‌آيد و جز دروغى نمى‌گويند."/>
		<aya index="6" text="شايد اگر به اين سخن ايمان نياورند، خويشتن را به خاطرشان از اندوه هلاك سازى."/>
		<aya index="7" text="ما هر چه در روى زمين است زينت آن قرار داديم، تا امتحانشان كنيم كه كدامشان به عمل بهترند."/>
		<aya index="8" text="و نيز ما هستيم كه روى زمين را چون بيابانى خشك خواهيم كرد."/>
		<aya index="9" text="آيا پنداشته‌اى كه اصحاب كهف و رقيم از نشانه‌هاى شگفت‌انگيز ما بوده‌اند؟"/>
		<aya index="10" text="آنگاه كه آن جوانمردان به غارها پناه بردند و گفتند: اى پروردگار ما، ما را از سوى خود رحمت عنايت كن و كار ما را به راه رستگارى انداز."/>
		<aya index="11" text="سالى چند در آن غار به خوابشان كرديم."/>
		<aya index="12" text="سپس بيدارشان كرديم تا بدانيم كدام يك از آن دو گروه حساب مدت آرميدنشان را داشته‌اند."/>
		<aya index="13" text="ما خبرشان را به راستى براى تو حكايت مى‌كنيم: آنها جوانمردانى بودند كه به پروردگارشان ايمان آورده بودند و ما نيز بر هدايتشان افزوديم."/>
		<aya index="14" text="بر دلهايشان نيرو بخشيديم، آنگاه كه برخاستند و گفتند: پروردگار ما پروردگار آسمانها و زمين است. جز او كسى را خدا نخوانيم كه هر گاه چنين كنيم، سخنى سخت كفرآميز گفته باشيم."/>
		<aya index="15" text="اينان كه قوم ما هستند، به جز او خدايانى اختيار كرده‌اند. چرا براى اثبات خدايى آنها دليل روشنى نمى‌آورند؟ كيست ستمكارتر از كسى كه به خدا دروغ مى‌بندد؟"/>
		<aya index="16" text="اگر از قوم خود كناره جسته‌ايد و جز خداى يكتا خداى ديگرى را نمى‌پرستيد، به غار پناه بريد و خدا رحمت خويش بر شما ارزانى دارد و نعمتتان را در آن مهيا دارد."/>
		<aya index="17" text="و خورشيد را مى‌بينى كه چون برمى‌آيد، از غارشان به جانب راست ميل مى‌كند و چون غروب كند ايشان را واگذارد و به چپ گردد. و آنان در صحنه غارند. و اين از آيات خداست. هر كه را خدا هدايت كند هدايت يافته است و هر كه را گمراه سازد هرگز كارسازى راهنما براى او نخواهى يافت."/>
		<aya index="18" text="مى‌پنداشتى كه بيدارند حال آنكه در خواب بودند و ما آنان را به دست راست و دست چپ مى‌گردانيديم، و سگشان بر درگاه غار دو دست خويش دراز كرده بود. اگر به سروقتشان مى‌رفتى گريزان بازمى‌گشتى و از آنها سخت مى‌ترسيدى."/>
		<aya index="19" text="همچنين بيدارشان كرديم تا با يكديگر گفت و شنود كنند. يكى از آنها پرسيد: چند وقت است كه آرميده‌ايد؟ گفتند: يك روز يا پاره‌اى از روز را آرميده‌ايم. گفتند: پروردگارتان بهتر داند كه چند وقت آرميده‌ايد. يكى را از خود با اين پولتان به شهر بفرستيد تا بنگرد كه غذاى پاكيزه كدام است و برايتان از آن روزيتان را بياورد. و بايد كه به مهربانى رفتار كند تا كسى به شما آگاهى نيابد."/>
		<aya index="20" text="زيرا اگر شما را بيابند سنگسار خواهند كرد، يا به كيش خويش درآورند. و اگر چنين شود تا ابد رستگار نخواهيد شد."/>
		<aya index="21" text="بدين سان مردم را به حالشان آگاه كرديم تا بدانند كه وعده خدا راست است و در قيامت ترديدى نيست. آنگاه در باره آنها با يكديگر به گفت و گو پرداختند و گفتند: بر روى آنها بنايى برآوريد -پروردگارشان به كارشان آگاه‌تر است- و آنان كه بر حالشان آگاه‌تر شده بودند، گفتند: نه، اينجا را مسجدى مى‌كنيم."/>
		<aya index="22" text="خواهند گفت: سه تن بودند و چهارميشان سگشان بود و مى‌گويند: پنج تن بودند و ششميشان سگشان بود -تير به تاريكى مى‌افكنند- و مى‌گويند: هفت تن بودند و هشتميشان سگشان بود. بگو: پروردگار من به عدد آنها داناتر است و شمار ايشان را جز اندك‌كسان نمى‌دانند. و تو در باره آنها جز به ظاهر مجادله مكن و از كس نظر مخواه."/>
		<aya index="23" text="هرگز مگوى: فردا چنين مى‌كنم،"/>
		<aya index="24" text="مگر خداوند بخواهد. و چون فراموش كنى، پروردگارت را به يادآر و بگو: شايد پروردگار من مرا از نزديك‌ترين راه هدايت كند."/>
		<aya index="25" text="و آنان در غار خود سيصد سال آرميدند و نُه سال بدان افزوده‌اند."/>
		<aya index="26" text="بگو: خداوند داناتر است كه چند سال آرميدند. غيب آسمانها و زمين از آنِ اوست. چه بيناست و چه شنواست. جز او دوستى ندارند و كس را در فرمان خود شريك نسازد."/>
		<aya index="27" text="از كتاب پروردگارت هر چه بر تو وحى شده است تلاوت كن. سخنان او را تغييردهنده‌اى نيست. و تو جز او پناهگاهى نمى‌يابى."/>
		<aya index="28" text="و همراه با كسانى كه هر صبح و شام پروردگارشان را مى‌خوانند و خشنودى او را مى‌جويند، خود را به صبر وادار. و نبايد چشمان تو براى يافتن پيرايه‌هاى اين زندگى دنيوى از اينان منصرف گردد. و از آن كه دلش را از ذكر خود بى‌خبر ساخته‌ايم، و از پى هواى نفس خود مى‌رود و در كارهايش اسراف مى‌ورزد، پيروى مكن."/>
		<aya index="29" text="بگو: اين سخن حق از جانب پروردگار شماست. هر كه بخواهد ايمان بياورد و هر كه بخواهد كافر شود. ما براى كافران آتشى كه لهيب آن همه را دربرمى‌گيرد، آماده كرده‌ايم و چون به استغاثه آب خواهند از آبى چون مس گداخته كه از حرارتش چهره‌ها كباب مى‌شود بخورانندشان، چه آب بدى و چه آرامگاهى بد."/>
		<aya index="30" text="كسانى كه ايمان آورده‌اند و كارهاى شايسته كرده‌اند، بدانند كه ما پاداش نيكوكاران را ضايع نمى‌كنيم."/>
		<aya index="31" text="برايشان بهشتهاى جاويد است. از زير پاهاشان نهرها جارى است. بهشتيان را به دستبندهاى زر مى‌آرايند و جامه‌هايى سبز از ديباى نازك و ديباى ستبر مى‌پوشند و در آنجا بر تختها تكيه مى‌زنند. چه پاداش نيكويى و چه آرامگاه نيكويى."/>
		<aya index="32" text="برايشان داستان دو مرد را بيان كن كه به يكى دو تاكستان داده بوديم و بر گرد آنها نخلها و در ميانشان كشتزار كرده بوديم."/>
		<aya index="33" text="آن دو تاكستان، ميوه خود را مى‌دادند بى هيچ كم و كاست. و نهرى بين آن دو جارى گردانيديم."/>
		<aya index="34" text="حاصل از آنِ او بود. به دوستش كه با او گفت و گو مى‌كرد گفت: من به مال از تو بيشتر و به افراد پيروزترم."/>
		<aya index="35" text="و آن مرد ستم بر خويشتن كرده به باغ خود درآمد و گفت: نپندارم كه اين باغ هرگز از ميان برود."/>
		<aya index="36" text="و نپندارم كه قيامت هم بيايد. و اگر هم مرا نزد خدا برند، جايگاهى بهتر از اين باغ خواهم يافت."/>
		<aya index="37" text="دوستش كه با او گفت و گو مى‌كرد گفت: آيا بر آن كس كه تو را از خاك و سپس از نطفه بيافريد و مردى راست بالا كرد، كافر شده‌اى؟"/>
		<aya index="38" text="ولى او خداى يكتا پروردگار من است و من هيچ كس را شريك پروردگارم نمى‌سازم."/>
		<aya index="39" text="چرا آنگاه كه به باغ خود درآمدى نگفتى: هر چه خداوند خواهد، و هيچ نيرويى جز نيروى خدا نيست؟ اگر مى‌بينى كه دارايى و فرزند من كمتر از تو است،"/>
		<aya index="40" text="شايد پروردگار من مرا چيزى بهتر از باغ تو دهد. شايد بر آن باغ صاعقه‌اى بفرستد و آن را به زمينى صاف و لغزنده بدل سازد."/>
		<aya index="41" text="يا آب آن بر زمين فرو رود و هرگز به يافتن آن قدرت نيابى."/>
		<aya index="42" text="به ثمره‌اش آفت رسيد و بامدادان دست حسرت بر دست مى‌ساييد كه چه هزينه‌اى كرده بود و اكنون همه بناهايش فرو ريخته است. و مى‌گويد: اى كاش كسى را شريك پروردگارم نساخته بودم."/>
		<aya index="43" text="جز خدا گروهى كه به ياريش برخيزند نبود و خود قدرت نداشت."/>
		<aya index="44" text="آنجا يارى كردن خداى حق را سزد. پاداش او بهتر و سرانجامش نيكوتر است."/>
		<aya index="45" text="برايشان زندگى دنيا را مثَل بزن كه چون بارانى است كه از آسمان ببارد و با آن گياهان گوناگون به فراوانى برويد. ناگاه خشك شود و باد بر هر سو پراكنده‌اش سازد. و خدا بر هر كارى تواناست."/>
		<aya index="46" text="دارايى و فرزند پيرايه‌هاى اين زندگانى دنياست و كردارهاى نيك كه همواره بر جاى مى‌مانند نزد پروردگارت بهتر و اميد بستن به آنها نيكوتر است."/>
		<aya index="47" text="روزى كه كوه‌ها را به راه مى‌اندازيم و زمين را بينى كه هر چه در اندرون دارد بيرون افكنده است و همه را براى حساب گرد مى‌آوريم و يك تن از ايشان را هم رها نمى‌كنيم."/>
		<aya index="48" text="همه در يك صف به پروردگارت عرضه مى‌شوند. اكنون نزد ما آمديد همچنان كه نخستين بار شما را بيافريديم. آيا مى‌پنداشتيد كه هرگز برايتان وعده‌گاهى قرار نخواهيم داد؟"/>
		<aya index="49" text="دفتر اعمال گشوده شود. مجرمان را بينى كه از آنچه در آن آمده است بيمناكند و مى‌گويند: واى بر ما، اين چه دفترى است كه هيچ گناه كوچك و بزرگى را حساب ناشده رها نكرده است. آنگاه اعمال خود را در مقابل خود بيابند و پروردگار تو، به كسى ستم نمى‌كند."/>
		<aya index="50" text="و آنگاه كه به فرشتگان گفتيم كه آدم را سجده كنيد، همه جز ابليس كه از جن بود و از فرمان پروردگارش سر بتافت سجده كردند. آيا شيطان و فرزندانش را به جاى من به دوستى مى‌گيريد، حال آنكه دشمن شمايند؟ ظالمان بد چيزى را به جاى خدا برگزيدند."/>
		<aya index="51" text="آنگاه كه آسمانها و زمين و خودشان را مى‌آفريدم، از آنها يارى نخواستم. زيرا من گمراه‌كنندگان را به يارى نمى‌گيرم."/>
		<aya index="52" text="و روزى كه مى‌گويد: آنهايى را كه مى‌پنداشتيد شريكان منند ندا دهيد. ندا دهند و شريكان پاسخ ندهند. آنگاه هلاكتگاه را ميانشان قرار دهيم."/>
		<aya index="53" text="چون مجرمان آتش را ببينند بدانند كه در آن خواهند افتاد و راه رهايى از آن نيست."/>
		<aya index="54" text="در اين قرآن براى مردم هر گونه داستانى بيان كرده‌ايم، ولى آدمى بيش از همه به جدل برمى‌خيزد."/>
		<aya index="55" text="مردمان را چون به راه هدايت فرا خواندند، هيچ چيز از ايمان آوردن و آمرزش خواستن، بازنداشت مگر آنكه مى‌بايست به شيوه پيشينيان گرفتار عذاب شوند يا آنكه عذاب روياروى و آشكارا بر آنان فرود آيد."/>
		<aya index="56" text="و ما پيامبران را نفرستاديم جز آنكه به مردم مژده دهند يا بيم. و كافرانى كه مى‌خواهند به نيروى باطل، حق را از ميان ببرند جدال مى‌كنند و آيات و هشدارهاى مرا به ريشخند مى‌گيرند."/>
		<aya index="57" text="كيست ستمكارتر از آن كه آيات پروردگارش را برايش بخوانند و او اعراض كند و كارهايى را كه از پيش مرتكب شده فراموش كند؟ بر دل ايشان پرده افكنديم تا آيات را درنيابند و گوشهايشان را كر ساختيم كه اگر به راه هدايتشان فراخوانى، هرگز راه نيابند."/>
		<aya index="58" text="پروردگارت آمرزنده و مهربان است. اگر مى‌خواست به سبب كردارشان در اين جهان بازخواستشان كند، بى‌درنگ به عذابشان مى‌سپرد. اما عذاب را زمانى معين است كه چون فرازآيد، پناهگاهى نيابند."/>
		<aya index="59" text="و آن قريه‌ها را چون كافر شدند به هلاكت رسانيديم و براى هلاكتشان وعده‌اى نهاديم."/>
		<aya index="60" text="و موسى به شاگرد خود گفت: من همچنان خواهم رفت تا آنجا كه دو دريا به هم رسيده‌اند. يا مى‌رسم، يا عمرم به سر مى‌آيد."/>
		<aya index="61" text="چون آن دو به آنجا كه دو دريا به هم رسيده بودند رسيدند، ماهيشان را فراموش كردند و ماهى راه دريا گرفت و در آب شد."/>
		<aya index="62" text="چون از آنجا گذشتند، به شاگرد خود گفت: چاشتمان را بياور كه در اين سفرمان رنج فراوان ديده‌ايم."/>
		<aya index="63" text="گفت: آيا به ياد دارى آنگاه را كه در كنار آن صخره مكان گرفته بوديم؟ من ماهى را فراموش كرده‌ام. و اين شيطان بود كه سبب شد فراموشش كنم و ماهى به شيوه‌اى شگفت‌انگيز به دريا رفت."/>
		<aya index="64" text="گفت: آنجا همان جايى است كه در طلبش بوده‌ايم. و به نشان قدمهاى خود جست‌وجوكنان بازگشتند."/>
		<aya index="65" text="در آنجا بنده‌اى از بندگان ما را كه رحمت خويش بر او ارزانى داشته بوديم و خود بدو دانش آموخته بوديم، بيافتند."/>
		<aya index="66" text="موسى گفتش: آيا با تو بيايم تا از آنچه به تو آموخته‌اند به من كمالى بياموزى؟"/>
		<aya index="67" text="گفت: تو را شكيب همراهى با من نيست."/>
		<aya index="68" text="و چگونه در برابر چيزى كه بدان آگاهى نيافته‌اى صبر خواهى كرد؟"/>
		<aya index="69" text="گفت: اگر خدا بخواهد، مرا صابر خواهى يافت آنچنان كه در هيچ كارى تو را فرمانى نكنم."/>
		<aya index="70" text="گفت: اگر از پى من مى‌آيى، نبايد كه از من چيزى بپرسى تا من خود تو را از آن آگاه كنم."/>
		<aya index="71" text="پس به راه افتادند تا به كشتى سوار شدند. كشتى را سوراخ كرد. گفت: كشتى را سوراخ مى‌كنى تا مردمش را غرقه سازى؟ كارى كه مى‌كنى كارى سخت بزرگ و زشت است."/>
		<aya index="72" text="گفت: نگفتم كه تو را شكيب همراهى با من نيست؟"/>
		<aya index="73" text="گفت: اگر فراموش كرده‌ام مرا بازخواست مكن و بدين اندازه بر من سخت مگير."/>
		<aya index="74" text="و رفتند تا به پسرى رسيدند، او را كشت، موسى گفت: آيا جان پاكى را بى‌آنكه مرتكب قتلى شده باشد مى‌كشى؟ مرتكب كارى زشت گرديدى."/>
		<aya index="75" text="گفت: نگفتم كه تو را شكيب همراهى با من نيست؟"/>
		<aya index="76" text="گفت: اگر از اين پس از تو چيزى پرسم با من همراهى مكن، كه از جانب من معذور باشى."/>
		<aya index="77" text="پس برفتند تا به دهى رسيدند. از مردم آن ده طعامى خواستند. از ميزبانيشان سر برتافتند. آنجا ديوارى ديدند كه نزديك بود فرو ريزد. ديوار را راست كرد. موسى گفت: كاش در برابر اين كار مزدى مى‌خواستى."/>
		<aya index="78" text="گفت: اكنون زمان جدايى ميان من و توست و تو را از راز آن كارها كه تحملشان را نداشتى آگاه مى‌كنم:"/>
		<aya index="79" text="اما آن كشتى از آنِ بينوايانى بود كه در دريا كار مى‌كردند. خواستم معيوبش كنم، زيرا در آن سوترشان پادشاهى بود كه كشتيها را به غصب مى‌گرفت."/>
		<aya index="80" text="اما آن پسر، پدر و مادرش مؤمن بودند. ترسيديم كه آن دو را به عصيان و كفر دراندازد."/>
		<aya index="81" text="خواستيم تا در عوض او پروردگارشان چيزى نصيبشان سازد به پاكى بهتر از او و به مهربانى نزديك‌تر از او."/>
		<aya index="82" text="اما ديوار از آنِ دو پسر يتيم از مردم اين شهر بود. در زيرش گنجى بود، از آنِ پسران، پدرشان مردى صالح بود. پروردگار تو مى‌خواست آن دو به حد رشد رسند و گنج خود را بيرون آرند. و من اين كار را به ميل خود نكردم. رحمت پروردگارت بود. اين است راز آن سخن كه گفتم: تو را شكيب آن نيست."/>
		<aya index="83" text="و از تو در باره ذوالقرنين مى‌پرسند. بگو: براى شما از او چيزى مى‌خوانم."/>
		<aya index="84" text="ما او را در زمين مكانت داديم و راه رسيدن به هر چيزى را به او نشان داديم."/>
		<aya index="85" text="او نيز راه را پى گرفت."/>
		<aya index="86" text="تا به غروبگاه خورشيد رسيد. ديد كه در چشمه‌اى گِل‌آلود و سياه غروب مى‌كند و در آنجا مردمى يافت. گفتيم: اى ذوالقرنين، مى‌خواهى عقوبتشان كن و مى‌خواهى با آنها به نيكى رفتار كن."/>
		<aya index="87" text="گفت: اما هر كس كه ستم كند ما عقوبتش خواهيم كرد. آنگاه او را نزد پروردگارش مى‌برند تا او نيز به سختى عذابش كند."/>
		<aya index="88" text="و اما هر كس كه ايمان آورد و كارهاى شايسته كند، اجرى نيكو دارد. و در باره او فرمانهاى آسان خواهيم راند."/>
		<aya index="89" text="باز هم راه را پى گرفت."/>
		<aya index="90" text="تا به مكان برآمدن آفتاب رسيد. ديد بر قومى طلوع مى‌كند كه غير از پرتو آن برايشان هيچ پوششى قرار نداده‌ايم."/>
		<aya index="91" text="چنين بود. و ما بر احوال او احاطه داريم."/>
		<aya index="92" text="باز هم راه را پى گرفت."/>
		<aya index="93" text="تا به ميان دو كوه رسيد. در پس آن دو كوه مردمى را ديد كه گويى هيچ سخنى را نمى‌فهمند."/>
		<aya index="94" text="گفتند: اى ذوالقرنين، يأجوج و مأجوج در زمين فساد مى‌كنند. مى‌خواهى خراجى بر خود مقرر كنيم تا تو ميان ما و آنها سدى برآورى؟"/>
		<aya index="95" text="گفت: آنچه پروردگار من مرا بدان توانايى داده است بهتر است. مرا به نيروى خويش مدد كنيد، تا ميان شما و آنها سدى برآورم."/>
		<aya index="96" text="براى من تكه‌هاى آهن بياوريد. چون ميان آن دو كوه انباشته شد، گفت: بدميد. تا آن آهن را بگداخت. و گفت: مس گداخته بياوريد تا بر آن ريزم."/>
		<aya index="97" text="نه توانستند از آن بالا روند و نه در آن سوراخ كنند."/>
		<aya index="98" text="گفت: اين رحمتى بود از جانب پروردگار من؛ و چون وعده پروردگار من در رسد، آن را زير و زبر كند و وعده پروردگار من راست است."/>
		<aya index="99" text="و در آن روز واگذاريم تا چون موج روان گردند، و چون در صور دميده شود همه را يكجا گرد آوريم."/>
		<aya index="100" text="و در آن روز جهنم را به كافران، چنان كه بايد، نشان خواهيم داد:"/>
		<aya index="101" text="آن كسان كه ديدگانشان از ياد من در حجاب بوده و توان شنيدن نداشته‌اند."/>
		<aya index="102" text="آيا كافران پندارند كه به جاى من بندگان مرا به خدايى گيرند؟ ما جهنم را آماده ساخته‌ايم تا منزلگاه كافران باشد."/>
		<aya index="103" text="بگو: آيا شما را آگاه كنيم كه كردار چه كسانى بيش از همه به زيانشان بود؟"/>
		<aya index="104" text="آنهايى كه كوششان در زندگى دنيا تباه شد و مى‌پنداشتند كارى نيكو مى‌كنند."/>
		<aya index="105" text="آنان به آيات پروردگارشان و به ملاقات با او ايمان نياوردند، پس اعمالشان ناچيز شد و ما در روز قيامت برايشان منزلتى قائل نيستيم."/>
		<aya index="106" text="همچنين كيفر آنان به سبب كفرشان و نيز بدان سبب كه آيات و پيامبران مرا مسخره مى‌كردند، جهنم است."/>
		<aya index="107" text="كسانى كه ايمان آوردند و كارهاى شايسته كردند مهمانسرايشان باغهاى فردوس است."/>
		<aya index="108" text="در آنجا جاويدانند و هرگز هواى انتقال نكنند."/>
		<aya index="109" text="بگو: اگر دريا براى نوشتن كلمات پروردگار من مركب شود، دريا به پايان مى‌رسد و كلمات پروردگار من به پايان نمى‌رسد، هر چند درياى ديگرى به مدد آن بياوريم."/>
		<aya index="110" text="بگو: من انسانى هستم همانند شما. به من وحى مى‌شود. هرآينه خداى شما خدايى است يكتا. هر كس ديدار پروردگار خويش را اميد مى‌بندد، بايد كردارى شايسته داشته باشد و در پرستش پروردگارش هيچ كس را شريك نسازد."/>
	</sura>
	<sura index="19" name="مريم">
		<aya index="1" text="كاف، ها، يا، عين، صاد."/>
		<aya index="2" text="بيان بخشايش پروردگارت بر بنده خود زكريّا است."/>
		<aya index="3" text="آنگاه كه پروردگارش را در نهان ندا داد."/>
		<aya index="4" text="گفت: اى پروردگار من، استخوان من سست گشته و سرم از پيرى سفيد شده است و هرگز در دعا به درگاه تو، اى پروردگار من، بى‌بهره نبوده‌ام."/>
		<aya index="5" text="من پس از مرگ خويش، از خويشاوندانم بيمناكم و زنم نازاينده است. مرا از جانب خود فرزندى عطا كن،"/>
		<aya index="6" text="كه ميراثبر من و ميراثبر خاندان يعقوب باشد و او را، اى پروردگار من، شايسته و پسنديده گردان."/>
		<aya index="7" text="اى زكريّا، ما تو را به پسرى به نام يحيى مژده مى‌دهيم. از اين پيش كسى را همنام او نساخته‌ايم."/>
		<aya index="8" text="گفت: اى پروردگار من، مرا از كجا پسرى باشد، حال آنكه زنم نازاينده است. و من خود در پيرى به فرتوتى رسيده‌ام."/>
		<aya index="9" text="گفت: پروردگارت اينچنين گفته است: اين براى من آسان است و تو را كه پيش از اين چيزى نبوده‌اى بيافريده‌ام."/>
		<aya index="10" text="گفت: اى پروردگار من، به من نشانى بنماى. گفت: نشان تو اين است كه سه شب و سه روز با مردم سخن نگويى بى‌هيچ آسيبى."/>
		<aya index="11" text="از محراب به ميان قوم خود بيرون آمد و به آنان اعلام كرد كه: صبح و شام تسبيح گوييد."/>
		<aya index="12" text="اى يحيى، كتاب را به نيرومندى بگير. و در كودكى به او دانايى عطا كرديم."/>
		<aya index="13" text="و به او شفقت كرديم و پاكيزه‌اش ساختيم و او پرهيزگار بود."/>
		<aya index="14" text="به پدر و مادر نيكى مى‌كرد و جبار و گردنكش نبود."/>
		<aya index="15" text="سلام بر او؛ روزى كه زاده شد و روزى كه مى‌ميرد و روزى كه ديگر بار زنده برانگيخته مى‌شود."/>
		<aya index="16" text="در اين كتاب مريم را ياد كن، آنگاه كه از خاندان خويش به مكانى رو به سوى برآمدن آفتاب، دورى گزيد."/>
		<aya index="17" text="ميان خود و آنان پرده‌اى كشيد و ما روح خود را نزدش فرستاديم و چون انسانى تمام بر او نمودار شد."/>
		<aya index="18" text="مريم گفت: از تو به خداى رحمان پناه مى‌برم، كه پرهيزگار باشى."/>
		<aya index="19" text="گفت: من فرستاده پروردگار تو هستم، تا تو را پسرى پاكيزه ببخشم."/>
		<aya index="20" text="گفت: از كجا مرا فرزندى باشد، حال آنكه هيچ بشرى به من دست نزده است و من بدكاره هم نبوده‌ام."/>
		<aya index="21" text="گفت: پروردگار تو اينچنين گفته است: اين براى من آسان است. ما آن پسر را براى مردم آيتى و بخشايشى كنيم و اين كارى است حتمى و پايان يافته."/>
		<aya index="22" text="پس به او آبستن شد و او را با خود به مكانى دورافتاده برد."/>
		<aya index="23" text="درد زاييدن او را به سوى تنه درخت خرمايى كشانيد. گفت: اى كاش پيش از اين مرده بودم و از يادها فراموش شده بودم."/>
		<aya index="24" text="كودك از زير او ندا داد: محزون مباش، پروردگارت از زير پاى تو جوى آبى روان ساخت."/>
		<aya index="25" text="نخل را بجنبان تا خرماى تازه چيده برايت فرو ريزد."/>
		<aya index="26" text="پس اى زن، بخور و بياشام و شادمان باش و اگر از آدميان كسى را ديدى بگوى: براى خداى رحمان روزه نذر كرده‌ام و امروز با هيچ بشرى سخن نمى‌گويم."/>
		<aya index="27" text="كودك را برداشت و نزد قوم خود آورد. گفتند: اى مريم، كارى قبيح كرده‌اى."/>
		<aya index="28" text="اى خواهر هارون، نه پدرت مرد بدى بود و نه مادرت زنى بدكاره."/>
		<aya index="29" text="به فرزند اشاره كرد. گفتند: چگونه با كودكى كه در گهواره است سخن بگوييم."/>
		<aya index="30" text="كودك گفت: من بنده خدايم، به من كتاب داده و مرا پيامبر گردانيده است."/>
		<aya index="31" text="و هر جا كه باشم مرا بركت داده و تا زنده‌ام به نماز و زكات وصيت كرده است."/>
		<aya index="32" text="و نيز نيكى كردن به مادرم. و مرا جبار و شقى نساخته است."/>
		<aya index="33" text="سلام بر من؛ روزى كه زاده شدم و روزى كه مى‌ميرم و روزى كه ديگر بار زنده برانگيخته مى‌شوم."/>
		<aya index="34" text="اين است عيسى بن مريم -به سخن حق- همان كه در باره او در ترديد بودند."/>
		<aya index="35" text="نسزد خداوند را كه فرزندى برگيرد. منزه است. چون اراده كارى كند، مى‌گويد: موجود شو. پس موجود مى‌شود."/>
		<aya index="36" text="و اللّه پروردگار من و پروردگار شماست، پس او را بپرستيد، كه راه راست اين است."/>
		<aya index="37" text="گروه‌ها با هم اختلاف كردند، پس واى بر كافران به هنگام حضور در آن روز بزرگ."/>
		<aya index="38" text="چه خوب مى‌شنوند و چه خوب مى‌بينند آن روز كه نزد ما مى‌آيند. ولى ستمكاران امروز در گمراهى آشكارى هستند."/>
		<aya index="39" text="آنان را از روز حسرت كه كار به پايان آمده و آنان همچنان در حال غفلت و بى‌ايمانى هستند بترسان."/>
		<aya index="40" text="هر آينه ما زمين و هر كه را بر روى آن است به ارث مى‌بريم و همه به نزد ما بازگردانده مى‌شوند."/>
		<aya index="41" text="و در اين كتاب ابراهيم را ياد كن كه او پيامبرى راستگو بود."/>
		<aya index="42" text="آنگاه كه پدرش را گفت: اى پدر، چرا چيزى را كه نه مى‌شنود و نه مى‌بيند و نه هيچ نيازى از تو برمى‌آورد، مى‌پرستى؟"/>
		<aya index="43" text="اى پدر، مرا دانشى داده‌اند كه به تو نداده‌اند. پس، از من پيروى كن تا تو را به راه راست هدايت كنم."/>
		<aya index="44" text="اى پدر، شيطان را مپرست، زيرا شيطان خداى رحمان را نافرمان بود."/>
		<aya index="45" text="اى پدر، مى‌ترسم عذابى از جانب خداى رحمان به تو رسد و تو دوستدار شيطان باشى."/>
		<aya index="46" text="گفت: اى ابراهيم، آيا از خدايان من بيزار هستى؟ اگر بازنايستى سنگسارت مى‌كنم. اكنون زمانى دراز از من دور باش."/>
		<aya index="47" text="گفت: تو را سلامت باد. از پروردگارم برايت آمرزش خواهم خواست. زيرا او بر من مهربان است."/>
		<aya index="48" text="از شما و از آن چيزهايى كه به جاى خداى يكتا مى‌خوانيد كناره مى‌گيرم و پروردگار خود را مى‌خوانم، باشد كه چون پروردگارم را بخوانم محروم نشوم."/>
		<aya index="49" text="چون از آنها و آنچه جز خداى يكتا مى‌پرستيدند كناره گرفت، اسحاق و يعقوب را به او بخشيديم و همه را پيامبرى داديم،"/>
		<aya index="50" text="و رحمت خويش را به آنها ارزانى داشتيم و سخن نيكو و آوازه بلند داديم."/>
		<aya index="51" text="و در اين كتاب، موسى را ياد كن. او بنده‌اى مخلص و فرستاده‌اى پيامبر بود."/>
		<aya index="52" text="و او را از جانب راست كوه طور ندا داديم و نزديكش ساختيم تا با او راز گوييم."/>
		<aya index="53" text="و از رحمت خود برادرش هارون پيامبر را به او بخشيديم."/>
		<aya index="54" text="و در اين كتاب اسماعيل را ياد كن. او درست‌قول و فرستاده‌اى پيامبر بود،"/>
		<aya index="55" text="و خاندان خود را به نماز و زكات امر مى‌كرد و نزد پروردگارش شايسته و پسنديده بود."/>
		<aya index="56" text="و در اين كتاب ادريس را ياد كن. او راست‌گفتارى پيامبر بود."/>
		<aya index="57" text="او را به مكانى بلند فرا برديم."/>
		<aya index="58" text="اينان گروهى از پيامبران بودند كه خدا به آنان انعام كرده بود، از فرزندان آدم و فرزندان آنان كه با نوح در كشتى نشانديم و فرزندان ابراهيم و اسرائيل و آنها كه هدايتشان كرديم و برگزيديمشان. و چون آيات خداى رحمان بر آنان تلاوت مى‌شد، گريان به سجده مى‌افتادند."/>
		<aya index="59" text="سپس كسانى جانشين اينان شدند كه نماز را ضايع گذاشتند و پيرو شهوات گرديدند و به زودى به غى خواهند افتاد،"/>
		<aya index="60" text="مگر آن كس كه توبه كرد و ايمان آورد و كارهاى شايسته كرد. اينان به بهشت داخل مى‌شوند و هيچ مورد ستم قرار نمى‌گيرند."/>
		<aya index="61" text="بهشتهاى جاويد كه خداى رحمان در غيب به بندگان خويش وعده كرده است و وعده او فرا خواهد رسيد."/>
		<aya index="62" text="در آنجا سخن لغو نمى‌شنوند، گفتارشان سلام است. و روزيشان هر صبح و شام آماده است."/>
		<aya index="63" text="اين همان بهشتى است كه به بندگانمان، آنها كه پرهيزگارى كرده‌اند، عطا مى‌كنيم."/>
		<aya index="64" text="و ما جز به فرمان پروردگار تو فرود نمى‌آييم. آنچه در پيش روى ما و پشت سر ما و ميان اين دو قرار دارد از آنِ اوست. و پروردگار تو فراموشكار نيست."/>
		<aya index="65" text="پروردگار آسمانها و زمين و آنچه ميان آن دوست. او را بپرست و در پرستش شكيبا باش. آيا همنامى براى او مى‌شناسى؟"/>
		<aya index="66" text="آدمى مى‌گويد: آيا زمانى كه بميرم، زنده از گور بيرون آورده خواهم شد؟"/>
		<aya index="67" text="و آدمى به ياد ندارد كه او را پيش از اين آفريده‌ايم و او خود چيزى نبوده است؟"/>
		<aya index="68" text="به پروردگارت سوگند، آنها را با شيطانها گردمى‌آوريم؛ آنگاه همه را در اطراف جهنم به زانو مى‌نشانيم."/>
		<aya index="69" text="آنگاه از هر گروه كسانى را كه در برابر خداى رحمان بيشتر سركشى كرده‌اند جدا مى‌كنيم."/>
		<aya index="70" text="و ما آنهايى را كه سزاوارتر به داخل شدن در آتش و سوختن در آن باشند، بهتر مى‌شناسيم."/>
		<aya index="71" text="و هيچ يك از شما نيست كه وارد جهنم نشود، و اين حكمى است حتمى از جانب پروردگار تو."/>
		<aya index="72" text="آنگاه پرهيزگاران را نجات مى‌دهيم و ستمكاران را همچنان به زانونشسته در آنجا وامى‌گذاريم."/>
		<aya index="73" text="چون آيات روشنگر ما را بر آنان بخوانند، كافران به مؤمنان مى‌گويند: كدام يك از دو فرقه را جايگاه بهتر و محفل نيكوتر است؟"/>
		<aya index="74" text="پيش از آنها چه بسا مردمى را به هلاكت رسانيده‌ايم كه از حيث اثاث و منظر بهتر از آنها بودند."/>
		<aya index="75" text="بگو: هر كس كه در گمراهى باشد، خداى رحمان او را به فزونى مدد مى‌رساند، تا آنگاه آنچه را به او وعده داده شده است بنگرد: يا عذاب و يا قيامت. آنگاه خواهند دانست كه چه كسى را جايگاه بدتر و سپاه ناتوان‌تر است."/>
		<aya index="76" text="و خدا بر هدايت آنان كه هدايت يافته‌اند خواهد افزود و نزد پروردگار تو پاداش و نتيجه كردارهاى شايسته‌اى كه باقى‌ماندنى‌اند بهتر است."/>
		<aya index="77" text="آيا آن كسى را كه به آيات ما كافر بود ديدى كه مى‌گفت: البته به من مال و فرزند داده خواهد شد."/>
		<aya index="78" text="آيا از غيب آگاهى داشت، يا از خداى رحمان پيمان گرفته بود؟"/>
		<aya index="79" text="نه چنين است. آنچه مى‌گويد خواهيم نوشت و البته بر عذابش خواهيم افزود."/>
		<aya index="80" text="آنچه را كه مى‌گويد از او مى‌ستانيم تا تنها نزد ما بيايد."/>
		<aya index="81" text="و به غير از اللّه خدايانى اختيار كردند تا سبب عزتشان گردند."/>
		<aya index="82" text="نه چنين است. به زودى عبادتشان را انكار كنند و به مخالفتشان برخيزند."/>
		<aya index="83" text="آيا نديده‌اى كه ما شياطين را به سوى كافران فرستاديم تا آنها را برانگيزند؟"/>
		<aya index="84" text="پس تو بر آنان شتاب مكن كه ما روزهايشان را به دقت مى‌شماريم."/>
		<aya index="85" text="روزى كه پرهيزگاران را نزد خداى رحمان سواره گرد آوريم."/>
		<aya index="86" text="و مجرمان را تشنه‌كام به جهنم برانيم."/>
		<aya index="87" text="از شفاعت بى‌نصيبند، مگر آن كس كه با خداى رحمان پيمانى بسته باشد."/>
		<aya index="88" text="گفتند: خداى رحمان صاحب فرزندى است."/>
		<aya index="89" text="هر آينه سخنى زشت آورده‌ايد."/>
		<aya index="90" text="نزديك است كه از اين سخن آسمانها بشكافند و زمين شكافته شود و كوه‌ها فروافتند و در هم ريزند،"/>
		<aya index="91" text="زيرا براى خداى رحمان فرزندى قائل شده‌اند."/>
		<aya index="92" text="خداى رحمان را سزاوار نيست كه صاحب فرزندى باشد."/>
		<aya index="93" text="هيچ چيز در آسمانها و زمين نيست مگر آنكه به بندگى سوى خداى رحمان بيايد."/>
		<aya index="94" text="او همه را حساب كرده و يك‌يك شمرده است."/>
		<aya index="95" text="و همگيشان در روز قيامت تنها نزد او مى‌آيند."/>
		<aya index="96" text="خداى رحمان كسانى را كه ايمان آورده‌اند و كارهاى شايسته كرده‌اند، محبوب همه گرداند."/>
		<aya index="97" text="اين قرآن را بر زبان تو آسان كرديم تا پرهيزگاران را مژده دهى و ستيزه‌گران را بترسانى."/>
		<aya index="98" text="و چه بسيار مردمى را پيش از آنها هلاك كرده‌ايم. آيا هيچ يك از آنها را مى‌يابى يا حتى اندك آوازى از آنها مى‌شنوى؟"/>
	</sura>
	<sura index="20" name="طه">
		<aya index="1" text="طا، ها."/>
		<aya index="2" text="قرآن را بر تو نازل نكرده‌ايم كه در رنج افتى."/>
		<aya index="3" text="تنها هشدارى است براى آن كه مى‌ترسد."/>
		<aya index="4" text="از جانب كسى كه زمين و آسمانهاى بلند را آفريده است نازل شده."/>
		<aya index="5" text="خداى رحمان بر عرش استيلا دارد."/>
		<aya index="6" text="از آنِ اوست آنچه در آسمانها و زمين و ميان آنهاست و آنچه در زير زمين است."/>
		<aya index="7" text="و اگر سخن بلند گويى، او به راز نهان و نهان‌تر آگاه است."/>
		<aya index="8" text="اللّه، آن كه هيچ خدايى جز او نيست، نامهاى خوب از آن اوست."/>
		<aya index="9" text="آيا خبر موسى به تو رسيده است؟"/>
		<aya index="10" text="آنگاه كه آتشى ديد و به خانواده خود گفت: درنگ كنيد، كه من از دور آتشى مى‌بينم، شايد برايتان قبسى بياورم يا در روشنايى آن راهى بيابم."/>
		<aya index="11" text="چون نزد آتش آمد، ندا داده شد: اى موسى،"/>
		<aya index="12" text="من پروردگار تو هستم. پاى‌افزارت را بيرون كن كه اينك در وادى مقدس طوى هستى."/>
		<aya index="13" text="و من تو را برگزيده‌ام. پس به آنچه وحى مى‌شود گوش فرا دار."/>
		<aya index="14" text="خداى يكتا من هستم. هيچ خدايى جز من نيست. پس مرا بپرست و تا مرا ياد كنى نماز بگزار."/>
		<aya index="15" text="قيامت آمدنى است. مى‌خواهم زمان آن را پنهان دارم تا هر كس در مقابل كارى كه كرده است سزا ببيند."/>
		<aya index="16" text="آن كس كه به آن ايمان ندارد و پيرو هواى خويش است، تو را از آن رويگردان نكند، تا به هلاكت افتى."/>
		<aya index="17" text="اى موسى، آن چيست به دست راستت؟"/>
		<aya index="18" text="گفت: اين عصاى من است. بر آن تكيه مى‌كنم و براى گوسفندانم با آن برگ مى‌ريزم. و مرا با آن كارهاى ديگر است."/>
		<aya index="19" text="گفت: اى موسى، آن را بيفكن."/>
		<aya index="20" text="بيفكندش. به ناگهان مارى شد كه مى‌دويد."/>
		<aya index="21" text="گفت: بگيرش، و مترس. بار ديگر آن را به صورت نخستينش بازمى‌گردانيم."/>
		<aya index="22" text="دست خويش در بغل كن، بى‌هيچ عيبى، سفيد بيرون آيد. اين هم آيتى ديگر،"/>
		<aya index="23" text="تا آيتهاى بزرگ‌تر خود را به تو بنمايانيم."/>
		<aya index="24" text="نزد فرعون برو كه سركشى مى‌كند."/>
		<aya index="25" text="گفت: اى پروردگار من، سينه مرا براى من گشاده گردان."/>
		<aya index="26" text="و كار مرا آسان ساز."/>
		<aya index="27" text="و گره از زبان من بگشاى."/>
		<aya index="28" text="تا گفتار مرا بفهمند."/>
		<aya index="29" text="و ياورى از خاندان من براى من قرار ده؛"/>
		<aya index="30" text="برادرم هارون را."/>
		<aya index="31" text="پشت مرا بدو محكم كن."/>
		<aya index="32" text="و در كار من شريكش گردان."/>
		<aya index="33" text="تا تو را فراوان ستايش كنيم."/>
		<aya index="34" text="و تو را فراوان ياد كنيم."/>
		<aya index="35" text="كه تو بر حال ما آگاه بوده‌اى."/>
		<aya index="36" text="گفت: اى موسى، هر چه خواستى به تو داده شد."/>
		<aya index="37" text="و ما بار ديگر به تو نعمت فراوان داده‌ايم،"/>
		<aya index="38" text="آنگاه كه بر مادرت آنچه وحى كردنى بود وحى كرديم:"/>
		<aya index="39" text="كه او را در صندوقى بيفكن، صندوق را به دريا افكن، تا دريا به ساحلش اندازد و يكى از دشمنان من و دشمنان او صندوق را برگيرد. محبت خويش بر تو ارزانى داشتم تا زير نظر من پرورش يابى."/>
		<aya index="40" text="آنگاه كه خواهرت مى‌رفت و مى‌گفت: مى‌خواهيد شما را به كسى كه نگهداريش كند راه بنمايم؟ ما تو را نزد مادرت باز گردانيديم تا چشمانش روشن گردد و غم نخورد. و تو يكى را بكشتى و ما از غم آزادت كرديم و بارها تو را بيازموديم. و سالى چند ميان مردم مدين زيستى. و اكنون، اى موسى، در آن هنگام كه مقدّر كرده بوديم آمده‌اى."/>
		<aya index="41" text="تو را خاص خود كردم."/>
		<aya index="42" text="تو و برادرت آيات مرا ببريد و در رسالت من سستى مكنيد."/>
		<aya index="43" text="به سوى فرعون برويد كه او طغيان كرده است."/>
		<aya index="44" text="با او به نرمى سخن گوييد، شايد پند گيرد، يا بترسد."/>
		<aya index="45" text="گفتند: اى پروردگار ما، بيم داريم كه بر ما تعدى كند يا طغيان از حد بگذراند."/>
		<aya index="46" text="گفت: مترسيد. من با شما هستم. مى‌شنوم و مى‌بينم."/>
		<aya index="47" text="پس نزد او رويد و گوييد: ما رسولان پروردگار توايم. بنى‌اسرائيل را با ما بفرست و آزارشان مده. ما نشانه‌اى از پروردگارت برايت آورده‌ايم. و سلام بر آن كس كه از پى هدايت قدم نهد."/>
		<aya index="48" text="هرآينه به ما وحى شده است كه عذاب براى آن كسى است كه راست را دروغ شمارد و از آن رخ برتابد."/>
		<aya index="49" text="گفت: اى موسى، پروردگار شما كيست؟"/>
		<aya index="50" text="گفت: پروردگار ما همان كسى است كه آفرينش هر چيزى را به او ارزانى داشته، سپس هدايتش كرده است."/>
		<aya index="51" text="گفت: حال اقوامى كه از اين پيش مى‌زيسته‌اند چيست؟"/>
		<aya index="52" text="گفت: علم آن در كتابى است نزد پروردگار من. پروردگار من نه خطا مى‌كند و نه فراموش."/>
		<aya index="53" text="كسى است كه زمين را آرامگاه شما ساخت و برايتان در آن راه‌هايى پديد آورد و از آسمان باران فرستاد، تا بدان انواعى گوناگون از نباتات برويانيم."/>
		<aya index="54" text="بخوريد و چارپايانتان را بچرانيد. در اين براى خردمندان عبرتهاست."/>
		<aya index="55" text="شما را از زمين آفريديم و به آن باز مى‌گردانيم و بار ديگر از آن بيرون مى‌آوريم."/>
		<aya index="56" text="هرآينه همه آيات خود را به او نشان داديم ولى تكذيبش كرد و سر باز زد."/>
		<aya index="57" text="گفت: اى موسى، آيا نزد ما آمده‌اى تا ما را به جادويى از سرزمينمان بيرون كنى؟"/>
		<aya index="58" text="ما نيز در برابر تو جادويى چون جادوى تو مى‌آوريم. بين ما و خود وعده گاهى در زمينى هموار بگذار كه نه ما وعده را خلاف كنيم و نه تو."/>
		<aya index="59" text="گفت: موعد شما روز زينت است و همه مردم بدان هنگام كه آفتاب بلند گردد گرد آيند."/>
		<aya index="60" text="فرعون بازگشت و ياران حيله‌گر خويش را گرد كرد و باز آمد."/>
		<aya index="61" text="موسى گفتشان: واى بر شما، بر خدا دروغ مبنديد كه همه شما را به عذابى هلاك كند و هر كه دروغ بندد نوميد شود."/>
		<aya index="62" text="پس با يكديگر در كار خود به مشورت پرداختند. و پنهان رازها گفتند."/>
		<aya index="63" text="گفتند: اين دو جادوگرانى هستند كه مى‌خواهند به جادوى خويش شما را از سرزمينتان برانند و آيين برتر شما را براندازند."/>
		<aya index="64" text="شما تدبيرهاى خود گرد كنيد و در يك صف بياييد. كسى كه امروز پيروز شود، رستگارى يابد."/>
		<aya index="65" text="گفتند: اى موسى، آيا تو مى‌افكنى يا ما نخست بيفكنيم؟"/>
		<aya index="66" text="گفت: شما بيفكنيد. ناگهان از جادويى كه كردند چنان در نظرش آمد كه آن رسنها و عصاها به هر سو مى‌دوند."/>
		<aya index="67" text="موسى خويشتن را ترسان يافت."/>
		<aya index="68" text="گفتيم: مترس كه تو برتر هستى."/>
		<aya index="69" text="آنچه در دست راست دارى بيفكن تا هر چه را كه ساخته‌اند ببلعد. آنان حيله جادوان ساخته‌اند و جادوگر هيچ گاه پيروز نمى‌شود."/>
		<aya index="70" text="ساحران به سجده وادار شدند. گفتند: به پروردگار هارون و موسى ايمان آورديم."/>
		<aya index="71" text="فرعون گفت: آيا پيش از آنكه شما را رخصت دهم به او ايمان آورديد؟ او بزرگ شماست كه به شما جادوگرى آموخته است. دستها و پاهاتان را از چپ و راست مى‌برم و بر تنه درخت خرما به دارتان مى‌آويزم. تا بدانيد كه عذاب كدام يك از ما سخت‌تر و پاينده‌تر است."/>
		<aya index="72" text="گفتند: سوگند به آن كه ما را آفريده است كه تو را بر آن نشانه‌هاى روشن كه ديده‌ايم ترجيح نمى‌دهيم؛ به هر چه خواهى حكم كن، كه رواج حكم تو در زندگى اينجهانى است."/>
		<aya index="73" text="اينك به پروردگار خويش ايمان آورديم تا از خطاهاى ما و آن جادوگرى كه ما را بدان واداشتى درگذرد، كه خدا بهتر و پايدارتر است."/>
		<aya index="74" text="هرآينه هر كس كه گنهكار نزد پروردگارش بيايد، جهنم جايگاه اوست كه در آنجا نه مى‌ميرد و نه زندگى مى‌كند."/>
		<aya index="75" text="و آنان كه با ايمان نزد او آيند و كارهاى شايسته كنند، صاحب درجاتى بلند باشند."/>
		<aya index="76" text="بهشتهاى جاويدان كه در آن نهرها روان است، و همواره در آنجا باشند. و اين است پاداش پاكان."/>
		<aya index="77" text="به موسى وحى كرديم كه بندگان ما را شب‌هنگام بيرون ببر و برايشان در دريا گذرگاهى خشك بجوى، و مترس كه بر تو دست يابند و بيم به دل راه مده."/>
		<aya index="78" text="فرعون با لشكرهايش از پيشان روان شد. و دريا چنان كه بايد آنان را در خود فرو پوشيد."/>
		<aya index="79" text="فرعون قومش را گمراه كرد، نه راهنمايى."/>
		<aya index="80" text="اى بنى‌اسرائيل، شما را از دشمنتان رهانيديم و با شما در جانب راست كوه طور وعده نهاديم و برايتان مَنّ و سَلوى نازل كرديم."/>
		<aya index="81" text="از چيزهاى پاكيزه كه شما را روزى داده‌ايم بخوريد و از حد مگذرانيدش تا مباد خشم من به شما رسد، كه هر كس كه خشم من به او برسد در آتش افتد."/>
		<aya index="82" text="هر كس كه توبه كند و ايمان آورد و كار شايسته كند و به راه هدايت بيفتد، مى‌آمرزمش."/>
		<aya index="83" text="اى موسى، چه چيز تو را واداشت تا بر قومت پيشى گيرى؟"/>
		<aya index="84" text="گفت: آنها همانهايند كه از پى من روانند. اى پروردگار من، من به سوى تو شتافتم تا خشنود گردى."/>
		<aya index="85" text="گفت: ما قوم تو را پس از تو آزمايش كرديم و سامرى گمراهشان ساخت."/>
		<aya index="86" text="موسى خشمگين و پُر اندوه نزد قومش بازگشت و گفت: اى قوم من، آيا پروردگارتان شما را وعده‌هاى نيكو نداده بود؟ آيا درنگ من به درازا كشيد يا خواستيد كه خشم پروردگارتان به شما فرود آيد كه وعده مرا خلاف كرديد؟"/>
		<aya index="87" text="گفتند: ما به اختيار خويش وعده تو خلاف نكرديم. بارهايى از زينت آن قوم بر دوش داشتيم. آنها را در آتش بيفكنديم. و سامرى نيز بيفكند."/>
		<aya index="88" text="و برايشان تنديس گوساله‌اى كه نعره گاوان را داشت بساخت و گفتند: اين خداى شما و خداى موسى است. و موسى فراموش كرده بود."/>
		<aya index="89" text="آيا نمى‌ديدند كه هيچ پاسخى به سخنشان نمى‌دهد، و هيچ سود و زيانى برايشان ندارد؟"/>
		<aya index="90" text="هارون نيز پيش از اين به آنها گفته بود: اى قوم من، شما را به اين گوساله آزموده‌اند. پروردگار شما خداى رحمان است. از پى من بياييد و فرمانبردار من باشيد."/>
		<aya index="91" text="گفتند: ما همواره به پرستش او مى‌نشينيم تا موسى به نزد ما باز گردد."/>
		<aya index="92" text="گفت: اى هارون، هنگامى كه ديدى گمراه مى‌شوند،"/>
		<aya index="93" text="چرا از پى من نيامدى؟ آيا تو نيز از فرمان من سرپيچى كرده بودى؟"/>
		<aya index="94" text="گفت: اى پسر مادرم، چنگ به ريش و سر من مينداز. من ترسيدم كه بگويى: تو ميان بنى‌اسرائيل جدايى افكندى، و گفتار مرا رعايت نكردى."/>
		<aya index="95" text="گفت: و تو اى سامرى، اين چه كارى بود كه كردى؟"/>
		<aya index="96" text="گفت: من چيزى ديدم كه آنها نمى‌ديدند. مشتى از خاكى كه نقش پاى آن رسول بر آن بود برگرفتم و در آن پيكر افكندم و نفس من اين كار را در چشم من بياراست."/>
		<aya index="97" text="گفت: برو، در زندگى اين دنيا چنان شوى كه پيوسته بگويى: «به من نزديك مشو.» و نيز تو را وعده‌اى است كه از آن رها نشوى و اينك به خدايت كه پيوسته عبادتش مى‌كردى بنگر كه مى‌سوزانيمش و به دريايش مى‌افشانيم."/>
		<aya index="98" text="جز اين نيست كه خداى شما اللّه است كه هيچ خدايى جز او نيست و علمش همه چيز را در برگرفته است."/>
		<aya index="99" text="اينچنين خبرهاى گذشته را براى تو حكايت مى‌كنيم. و به تو از جانب خود قرآن را عطا كرديم."/>
		<aya index="100" text="هر كس كه از آن رخ برتابد روز قيامت بار گناه بر دوش مى‌كشد."/>
		<aya index="101" text="در آن كار همواره بمانند. و بار روز قيامت برايشان بار بدى است."/>
		<aya index="102" text="روزى كه در صور دميده شود و مجرمان را در آن روز، كبودچشم گرد مى‌آوريم."/>
		<aya index="103" text="آهسته با هم سخن مى‌گويند كه ده روز بيش نيارميده‌ايد."/>
		<aya index="104" text="ما به گفتار آنان آگاه‌تريم آنگاه كه نيكوروشترين آنها مى‌گويد: جز يك روز نيارميده‌ايد."/>
		<aya index="105" text="تو را از كوه‌ها مى‌پرسند. بگو: پروردگار من همه را پراكنده مى‌سازد."/>
		<aya index="106" text="و آنها را به زمينى هموار بدل مى‌كند؛"/>
		<aya index="107" text="در آن هيچ كجى و پستى و بلندى نمى‌بينى."/>
		<aya index="108" text="در آن روز از پى آن داعى كه هيچ كژى را در او راه نيست روان گردند. و صداها در برابر خداى رحمان به خشوع مى‌گرايد و از هيچ كس جز صداى پايى نخواهى شنيد."/>
		<aya index="109" text="در آن روز شفاعت سود ندهد، مگر آن را كه خداى رحمان اجازت دهد و سخنش را بپسندد."/>
		<aya index="110" text="هر چه را در پيش روى آنهاست و هر چه را در پشت سرشان است مى‌داند و علم آنان او را در بَر نگيرد."/>
		<aya index="111" text="و چهره‌ها در برابر خداى زنده پاينده خاضع مى‌شود و هر كه بار كفر بر دوش مى‌كشد نوميد مى‌گردد."/>
		<aya index="112" text="و هر كس كه كارهاى شايسته كند و مؤمن باشد، نبايد از هيچ ستمى و شكستى بهراسد."/>
		<aya index="113" text="اينچنين آن را قرآنى عربى نازل كرديم و در آن گونه‌گون هشدار داديم، شايد بترسند يا پندى تازه گيرند."/>
		<aya index="114" text="پس برتر است خداى يكتا آن پادشاه راستين. و پيش از آنكه وحى به پايان رسد در خواندن قرآن شتاب مكن. و بگو: اى پروردگار من، به علم من بيفزاى."/>
		<aya index="115" text="و ما پيش از اين با آدم پيمان بستيم ولى فراموش كرد، و شكيبايش نيافتيم."/>
		<aya index="116" text="و آنگاه كه به فرشتگان گفتيم: آدم را سجده كنيد؛ همه جز ابليس -كه سرپيچى كرد- سجده كردند."/>
		<aya index="117" text="گفتيم: اى آدم، اين دشمن تو و همسر توست، شما را از بهشت بيرون نكند، كه نگونبخت شوى."/>
		<aya index="118" text="كه تو در بهشت نه گرسنه مى‌شوى و نه برهنه مى‌مانى."/>
		<aya index="119" text="و نه تشنه مى‌شوى و نه دچار تابش آفتاب."/>
		<aya index="120" text="شيطان وسوسه‌اش كرد و گفت: اى آدم، آيا تو را به درخت جاويدانى و مُلكى زوال ناپذير راه بنمايم؟"/>
		<aya index="121" text="از آن درخت خوردند و شرمگاهشان در نظرشان پديدار شد. و همچنان برگ درختان بهشت بر آنها مى‌چسبانيدند. آدم در پروردگار خويش عاصى شد و راه گم كرد."/>
		<aya index="122" text="سپس پروردگارش او را برگزيد و توبه‌اش را بپذيرفت و هدايتش كرد."/>
		<aya index="123" text="گفت: همگى از آنجا پايين رويد؛ دشمنان يكديگر. اگر از جانب من شما را راهنمايى آمد، هر كس از آن راهنماى من متابعت كند نه گمراه مى‌شود و نه تيره‌بخت."/>
		<aya index="124" text="و هر كس كه از ياد من اعراض كند، زندگيش تنگ شود و در روز قيامت نابينا محشورش سازيم."/>
		<aya index="125" text="گويد: اى پروردگار من، چرا مرا نابينا محشور كردى و حال آنكه من بينا بودم؟"/>
		<aya index="126" text="گويد: همچنان كه تو آيات ما را فراموش مى‌كردى، امروز خود فراموش گشته‌اى."/>
		<aya index="127" text="اينچنين اسرافكاران و كسانى را كه به آيات پروردگارشان ايمان نمى‌آورند جزا مى‌دهيم. هر آينه عذاب آخرت سخت‌تر و پايدارتر است."/>
		<aya index="128" text="آيا آن همه مردمى كه پيش از اين در مساكن خويش راه مى‌رفتند و ما همه را هلاك كرديم، سبب هدايت اينان نشده‌اند؟ اينها نشانه‌هايى است براى خردمندان."/>
		<aya index="129" text="اگر نه سخنى بود كه پروردگارت پيش از اين گفته و زمان را معين كرده بود، عذابشان در اين جهان حتمى مى‌بود."/>
		<aya index="130" text="بر آنچه مى‌گويند شكيبا باش و پروردگارت را پيش از طلوع خورشيد و پيش از غروب آن به پاكى بستاى. و در ساعات شب و اول و آخر روز تسبيح گوى. شايد خشنود گردى."/>
		<aya index="131" text="اگر زنان و مردانى از آنها را از يك زندگى خوش بهره‌مند ساخته‌ايم، تو به آنها منگر. اين براى آن است كه امتحانشان كنيم. رزق پروردگارت بهتر و پايدارتر است."/>
		<aya index="132" text="كسان خود را به نماز فرمان ده و خود در آن كار پاى بيفشر. از تو روزى نمى‌خواهيم. ما به تو روزى مى‌دهيم. و عاقبت خير از آنِ پرهيزگاران است."/>
		<aya index="133" text="و گفتند: چرا معجزه‌اى از پروردگارش براى ما نمى‌آورد؟ آيا دليلهاى روشنى كه در صحيفه‌هاى پيشين آمده، به آنها نرسيده است؟"/>
		<aya index="134" text="اگر پيش از آمدن پيامبرى عذابشان مى‌كرديم، مى‌گفتند: اى پروردگار ما، چرا رسولى بر ما نفرستادى تا پيش از آنكه به خوارى و رسوايى افتيم، از آيات تو پيروى كنيم؟"/>
		<aya index="135" text="بگو: همه منتظرند، شما نيز منتظر بمانيد. به زودى خواهيد دانست آنها كه به راه راست مى‌روند و آنها كه هدايت يافته‌اند، چه كسانى هستند."/>
	</sura>
	<sura index="21" name="الأنبياء">
		<aya index="1" text="روز حساب مردم نزديك شد و آنان همچنان به غفلت رويگردانند."/>
		<aya index="2" text="از سوى پروردگارشان برايشان هيچ اندرز تازه‌اى نيامد، جز آنكه آن را شنيدند و سرگرم بازيچه بودند."/>
		<aya index="3" text="دلهايشان به لهو خو گرفته است. و آن ستمگران سر در گوش يكديگر نهادند و گفتند: آيا اين مرد جز اين است كه انسانى همانند شماست؟ آيا با آنكه به چشم خود مى‌بينيد، همچنان از پى جادو مى‌رويد؟"/>
		<aya index="4" text="گفت: پروردگار من از هر سخنى در آسمان و زمين آگاه است و او شنوا و داناست."/>
		<aya index="5" text="گفتند: نه، خوابهاى پريشان است، يا دروغى است كه مى‌بندد يا شاعرى است. پس براى ما از آن گونه كه به پيامبران پيشين داده شده بود معجزه‌اى بياورد."/>
		<aya index="6" text="پيش از آنها مردم قريه‌اى را كه هلاك كرديم ايمان نياورده بودند. آيا اينان ايمان مى‌آورند؟"/>
		<aya index="7" text="ما پيش از تو به رسالت نفرستاديم مگر مردانى را كه به آنها وحى مى‌كرديم و اگر خود نمى‌دانيد از اهل كتاب بپرسيد."/>
		<aya index="8" text="آنها را كالبدهايى نكرديم كه به طعام نيازمند نباشند و عمر جاويدان هم نداشتند."/>
		<aya index="9" text="سپس هر وعده‌اى كه با ايشان نهاديم برآورديم، و آنها و هر كس را كه خواستيم رهانيديم و گزافكاران را هلاك كرديم."/>
		<aya index="10" text="كتابى بر شما نازل كرده‌ايم كه در آن آوازه بزرگى شماست. آيا به عقل در نمى‌يابيد؟"/>
		<aya index="11" text="و چه بسيار ستمكاره مردمى را كه هلاك كرديم و به جايشان مردمى ديگر بيافريديم."/>
		<aya index="12" text="چون عذاب ما را حس مى‌كردند به ناگاه از آنجا مى‌گريختند."/>
		<aya index="13" text="مگريزيد. به ناز و تنعم و خانه‌هاى خويش بازگرديد، تا بازخواست گرديد."/>
		<aya index="14" text="گفتند: واى بر ما، ما ستمكاره بوده‌ايم."/>
		<aya index="15" text="و همواره سخنشان اين بود، تا همه را چون كِشته درويده و آتش خاموش گشته گردانيديم."/>
		<aya index="16" text="ما اين آسمان و زمين و آنچه را ميان آن دوست به بازيچه نيافريده‌ايم."/>
		<aya index="17" text="اگر خواستار بازيچه‌اى مى‌بوديم خود آن را مى‌آفريديم، اگر خواسته بوديم."/>
		<aya index="18" text="بلكه حق را بر سر باطل مى‌زنيم، تا آن را درهم كوبد و باطل نابود شونده است. و واى بر شما از آنچه به خدا نسبت مى‌دهيد."/>
		<aya index="19" text="از آنِ اوست هر كه در آسمانها و زمين است. و آنان كه در نزد او هستند، از عبادتش به تكبر سر نمى‌تابند و خسته نمى‌شوند."/>
		<aya index="20" text="شب و روز، بى آنكه فتورى در آنان پديد آيد، تسبيح مى‌گويند."/>
		<aya index="21" text="آيا در زمين خدايانى برگزيده‌اند كه مردگان را از گور برمى‌انگيزند؟"/>
		<aya index="22" text="اگر در زمين و آسمان خدايانى جز اللّه مى‌بود، هر دو تباه مى‌شدند. پس اللّه، پروردگار عرش، از هر چه به وصفش مى‌گويند منزه است."/>
		<aya index="23" text="او در برابر هيچ يك از كارهايى كه مى‌كند، بازخواست نمى‌شود ولى مردم بازخواست مى‌شوند."/>
		<aya index="24" text="آيا به جز او خدايانى را برگزيده‌اند؟ بگو: حجت خويش بياوريد. در اين كتاب سخن كسانى است كه با من هستند و سخن كسانى كه پيش از من بوده‌اند. نه، بيشترينشان چيزى از حق نمى‌دانند و از آن اعراض مى‌كنند."/>
		<aya index="25" text="ما پيش از تو هيچ پيامبرى نفرستاديم، جز آنكه به او وحى كرديم كه جز من خدايى نيست. پس مرا بپرستيد."/>
		<aya index="26" text="و گفتند كه خداى رحمان صاحب فرزند است. منزه است او. بلكه آنان بندگانى گرامى هستند،"/>
		<aya index="27" text="در سخن بر او پيشى نمى‌گيرند و به فرمان او كار مى‌كنند."/>
		<aya index="28" text="مى‌داند، هر چه در برابر آنهاست و هر چه پشت سر آنهاست. و آنان جز كسانى را كه خدا از آنها خشنود است شفاعت نمى‌كنند و از بيم او لرزانند."/>
		<aya index="29" text="هر كس از آنها كه بگويد: من سواى او خدايم، جزاى چنين كسى را جهنم مى‌دهيم و ظالمان را چنين كيفر مى‌دهيم."/>
		<aya index="30" text="آيا كافران نمى‌دانند كه آسمانها و زمين بسته بودند، ما آنها را گشوديم و هر چيز زنده‌اى را از آب پديد آورديم؟ چرا ايمان نمى‌آورند؟"/>
		<aya index="31" text="و بر زمين كوه‌ها بيافريديم تا نلرزاندشان. و در آن راه‌هاى فراخ ساختيم، باشد كه راه خويش بيابند."/>
		<aya index="32" text="و آسمان را سقفى مصون از تعرض كرديم و باز هم از عبرتهاى آن اعراض مى‌كنند."/>
		<aya index="33" text="اوست كسى كه شب و روز و آفتاب و ماه را كه هر يك در فلكى شناورند، بيافريد."/>
		<aya index="34" text="ما پيش از تو هيچ بشرى را جاويدان نساخته‌ايم. چسان اگر تو نيز بميرى آنها جاويدان بمانند؟"/>
		<aya index="35" text="هر كسى طعم مرگ را مى‌چشد. و شما را به خير و شر مى‌آزماييم. و همه به نزد ما بازمى‌گرديد."/>
		<aya index="36" text="كافران چون تو را ببينند بى شك مسخره‌ات خواهند كرد، كه: آيا اين همان مردى است كه از خدايانتان به بدى ياد مى‌كند؟ و اينان خود ياد خداى رحمان را منكرند."/>
		<aya index="37" text="آدمى شتابكار آفريده شده. آيات خود را به شما نشان خواهم داد، شتاب مكنيد."/>
		<aya index="38" text="مى‌گويند: اگر راست مى‌گوييد، پس آن وعده كجاست؟"/>
		<aya index="39" text="كافران، آنگاه كه نتوانند آتش را از چهره و پشت خويش بازدارند و كسى به ياريشان برنخيزد، خواهند دانست."/>
		<aya index="40" text="اما نه، قيامت به ناگهان فراز آيد و حيرانشان سازد و از عهده بازگرداندن آن برنيايند و مهلتشان ندهند."/>
		<aya index="41" text="پيامبرانى را كه پيش از تو بودند نيز به مسخره گرفته بودند ولى عذابى كه مسخره‌اش مى‌كردند بر سر مسخره‌كنندگان فرود آمد."/>
		<aya index="42" text="بگو: كيست آن كه شما را شب و روز از قهر خداى رحمان حفظ مى‌كند؟ با اين همه از يادكردن پروردگارشان اعراض مى‌كنند."/>
		<aya index="43" text="يا آنكه خدايانى دارند كه به جاى ما آنان را از حوادث نگه مى‌دارند؟ نه، آن خدايان يارى خويشتن نتوانند و نه در برابر ما پناه داده شوند."/>
		<aya index="44" text="بلكه ما آنها و پدرانشان را بهره‌مند كرديم تا عمرشان به درازا كشيد. آيا نمى‌بينند كه قصد اين سرزمين مى‌كنيم و از اطراف آن مى‌كاهيم؟ آيا باز هم آنها پيروزند؟"/>
		<aya index="45" text="بگو: من شما را به وحى بيم مى‌دهم. ولى كران را چون بيم دهند، نمى‌شنوند."/>
		<aya index="46" text="و اگر شمه‌اى از عذاب پروردگارت به آنها برسد، خواهند گفت: واى بر ما كه ستمكار بوده‌ايم."/>
		<aya index="47" text="روز قيامت ترازوهاى عدل را تعبيه مى‌كنيم، و به هيچ كس ستم نمى‌شود. اگر عملى به سنگينى يك خردل هم باشد به حسابش مى‌آوريم، كه ما حساب‌كردن را بسنده‌ايم."/>
		<aya index="48" text="به موسى و هارون كتابى داديم كه حق و باطل را از يكديگر تميز مى‌دهد و روشنى و اندرز است براى پرهيزگاران."/>
		<aya index="49" text="آنان كه از خداى خويش در نهان مى‌ترسند و از روز قيامت هراسناكند."/>
		<aya index="50" text="اين مبارك قرآنى است كه نازل كرده‌ايم. آيا منكر آن هستيد؟"/>
		<aya index="51" text="پيش از اين به ابراهيم نيروى شناختش را عطا كرديم و به او آگاه بوديم."/>
		<aya index="52" text="آنگاه كه به پدرش و قومش گفت: اين تنديسها كه به پرستش آنها دل نهاده‌ايد چيستند؟"/>
		<aya index="53" text="گفتند: پدرانمان را ديديم كه آنها را مى‌پرستيدند."/>
		<aya index="54" text="گفت: هر آينه شما و پدرانتان در گمراهى آشكارى بوده‌ايد."/>
		<aya index="55" text="گفتند: براى ما سخن حقى آورده‌اى، يا ما را به بازى گرفته‌اى؟"/>
		<aya index="56" text="گفت: نه، پروردگار شما، پروردگار آسمانها و زمين است. آن كه آنها را بيافريده است. و من بر اين سخن كه مى‌گويم گواهى مى‌دهم."/>
		<aya index="57" text="و به خدا سوگند كه چون شما برويد، چاره اين بتانتان را خواهم كرد."/>
		<aya index="58" text="آنها را خرد كرد. مگر بزرگ ترينشان را، تا مگر به آن رجوع كنند."/>
		<aya index="59" text="گفتند: چه كس به خدايان ما چنين كرده است؟ هر آينه او از ستمكاران است."/>
		<aya index="60" text="گفتند: شنيده‌ايم كه جوانى به نام ابراهيم، از آنها سخن مى‌گفته است."/>
		<aya index="61" text="گفتند: او را به محضر مردم بياوريد، تا شهادت دهند."/>
		<aya index="62" text="گفتند: اى ابراهيم، تو با خدايان ما چنين كرده‌اى؟"/>
		<aya index="63" text="گفت: بلكه بزرگ‌ترينشان چنين كرده است. اگر سخن مى‌گويند از آنها بپرسيد."/>
		<aya index="64" text="با خودشان گفت‌وگو كردند و گفتند: شما خود ستمكار هستيد."/>
		<aya index="65" text="آنگاه به حيرت سر فرو داشتند و گفتند: تو خود مى‌دانى كه اينان سخن نمى‌گويند."/>
		<aya index="66" text="گفت: آيا سواى اللّه چيزى را مى‌پرستيد كه نه شما را سود مى‌رساند نه زيان."/>
		<aya index="67" text="بيزارم از شما و از آن چيزهايى كه سواى اللّه مى‌پرستيد. آيا به عقل درنمى‌يابيد؟"/>
		<aya index="68" text="گفتند: اگر مى‌خواهيد كارى بكنيد، بسوزانيدش و خدايان خود را نصرت دهيد."/>
		<aya index="69" text="گفتيم: اى آتش، بر ابراهيم خنك و سلامت باش."/>
		<aya index="70" text="مى‌خواستند براى ابراهيم مكرى بينديشند، ولى ما زيانكارشان گردانيديم."/>
		<aya index="71" text="او و لوط را رهانيديم و به سرزمينى كه آن را بركت جهانيان قرار داده‌ايم، برديم."/>
		<aya index="72" text="و به او اسحاق و فرزندزاده‌اى چون يعقوب را بخشيديم. و همه را از شايستگان گردانيديم."/>
		<aya index="73" text="و همه را پيشوايانى ساختيم كه به امر ما هدايت مى‌كردند. و انجام دادن كارهاى نيك و برپاى داشتن نماز و دادن زكات را به آنها وحى كرديم و همه پرستنده ما بودند."/>
		<aya index="74" text="و به لوط حكم و علم داديم و از آن قريه كه مردمش مرتكب پليديها مى‌شدند نجاتش بخشيديم. آنها كه مردمى بد و فاسق بودند."/>
		<aya index="75" text="او را در رحمت خويش داخل كرديم. كه او از شايستگان بود."/>
		<aya index="76" text="و نوح را ياد كن كه پيش از آن ما را ندا داد و ما به او پاسخ داديم و او و خاندانش را از محنتى بزرگ رهانيديم."/>
		<aya index="77" text="و او را بر مردمى كه آيات ما را تكذيب مى‌كردند پيروزى داديم. آنان بد مردمى بودند و ما همه را غرقه ساختيم."/>
		<aya index="78" text="و داود و سليمان را ياد كن آنگاه كه درباره كشتزارى داورى كردند كه گوسفندان آن قوم، شبانه در آنجا مى‌چريدند. و ما شاهد داورى آنها بوديم."/>
		<aya index="79" text="و اين شيوه داورى را به سليمان آموختيم و همه را حكم و علم داديم و كوه‌ها را مسخّر داود گردانيديم كه آنها و پرندگان با او تسبيح مى‌گفتند و اين همه ما كرديم."/>
		<aya index="80" text="و به او آموختيم تا برايتان زره بسازد. تا شما را به هنگام جنگيدنتان حفظ كند. آيا سپاسگزارى مى‌كنيد؟"/>
		<aya index="81" text="و تندباد را مسخّر سليمان كرديم كه به امر او در آن سرزمين كه بركتش داده بوديم حركت مى‌كرد. و ما بر هر چيزى آگاهيم."/>
		<aya index="82" text="و گروهى از ديوان برايش در دريا غواصى مى‌كردند و جز آن به كارهاى ديگر مشغول بودند و ما حافظ آنها بوديم."/>
		<aya index="83" text="و ايّوب را ياد كن آنگاه كه پروردگارش را ندا داد: به من بيمارى و رنج رسيده است و تو مهربان‌ترين مهربانانى."/>
		<aya index="84" text="دعايش را اجابت كرديم. و آزار از او دور كرديم و خاندانش را و همانند آنها را با آنها به او بازگردانيديم. و اين رحمتى بود از جانب ما، تا خداپرستان همواره به ياد داشته باشند."/>
		<aya index="85" text="و اسماعيل و ادريس و ذوالكفل را ياد كن كه همه از صابران بودند."/>
		<aya index="86" text="آنان را مشمول بخشايش خويش گردانيديم و همه از شايستگان بودند."/>
		<aya index="87" text="و ذوالنّون را، آنگاه كه خشمناك برفت و پنداشت كه هرگز بر او تنگ نمى‌گيريم. و در تاريكى ندا داد: هيچ خدايى جز تو نيست، تو منزه هستى و من از ستمكاران هستم."/>
		<aya index="88" text="دعايش را مستجاب كرديم و او را از اندوه رهانيديم و مؤمنان را اينچنين مى‌رهانيم."/>
		<aya index="89" text="و زكريّا را ياد كن، آنگاه كه پروردگارش را ندا داد: اى پروردگار من، مرا تنها وامگذار. و تو بهترين وارثانى."/>
		<aya index="90" text="دعايش را مستجاب كرديم و به او يحيى را بخشيديم و زنش را برايش شايسته گردانيديم. اينان در كارهاى نيك شتاب مى‌كردند و با بيم و اميد ما را مى‌خواندند و در برابر ما خاشع بودند."/>
		<aya index="91" text="و آن زن را ياد كن كه شرمگاه خود را نگاه داشت و ما از روح خود در او دميديم و او و فرزندش را براى جهانيان عبرتى گردانيديم."/>
		<aya index="92" text="اين شريعت شماست، شريعتى يگانه. و من پروردگار شمايم، مرا بپرستيد."/>
		<aya index="93" text="و در دين خويش فرقه فرقه شدند. همه به نزد ما بازمى‌گردند."/>
		<aya index="94" text="هر كس كه كارى شايسته كند و ايمان آورده باشد، كوشش او را ناسپاسى نيست و ما اعمالش را مى‌نويسيم."/>
		<aya index="95" text="و قريه‌اى را كه به هلاكت رسانده‌ايم محال است كه بازگشتى داشته باشند."/>
		<aya index="96" text="تا آنگاه كه يأجوج و مأجوج گشوده شوند و آنان را از بلنديها به شتاب سرازير گردند."/>
		<aya index="97" text="و آن وعده راستين نزديك گردد و چشمان كافران همچنان خيره ماند: واى بر ما، ما از اين حال غافل بوديم. نه، كه ستمكار مى‌بوديم."/>
		<aya index="98" text="شما و آن چيزهايى كه سواى اللّه مى‌پرستيديد هيزمهاى جهنميد. شما به جهنم خواهيد رفت."/>
		<aya index="99" text="اگر اينان خدايان مى‌بودند به جهنم نمى‌رفتند و حال آنكه همه در جهنم جاويدانند."/>
		<aya index="100" text="آنان در جهنم فرياد مى‌كشند و در آنجا هيچ نمى‌شنوند."/>
		<aya index="101" text="كسانى كه پيش از اين مقرر كرده‌ايم كه به آنها نيكويى كنيم، از جهنم بركنارند."/>
		<aya index="102" text="اينان صداى دوزخ را نمى‌شنوند و در بهشت كه هر چه خواهند مهياست، جاودانه‌اند."/>
		<aya index="103" text="آن وحشت بزرگ غمگينشان نكند. و فرشتگان به ديدارشان آيند كه اين همان روزى است كه به شما وعده داده بودند."/>
		<aya index="104" text="روزى كه آسمان را چون طومارى نوشته درهم نورديم. و چنان كه نخستين‌بار بيافريديم آفرينش از سر گيريم. اين وعده‌اى است كه برآوردنش بر عهده ماست و ما چنان خواهيم كرد."/>
		<aya index="105" text="و ما در زبور -پس از تورات- نوشته‌ايم كه اين زمين را بندگان صالح من به ميراث خواهند برد."/>
		<aya index="106" text="و در اين كتاب تبليغى است براى مردم خداپرست."/>
		<aya index="107" text="و نفرستاديم تو را، جز آنكه مى‌خواستيم به مردم جهان رحمتى ارزانى داريم."/>
		<aya index="108" text="بگو: به من وحى شده كه خداى شما خدايى است يكتا، آيا بدان گردن مى‌نهيد؟"/>
		<aya index="109" text="پس اگر رويگردان شدند، بگو: شما را خبر دادم تا همه در آگاهى يكسان باشيد. و من نمى‌دانم آنچه شما را وعده كرده‌اند نزديك است يا دور."/>
		<aya index="110" text="اوست كه مى‌داند هر سخنى را كه به آواز بلند گوييد يا در دل پنهان داريد."/>
		<aya index="111" text="و نمى‌دانم شايد اين آزمايشى براى شما و بهره‌مندى تا به هنگام مرگ باشد."/>
		<aya index="112" text="گفت: اى پروردگار من، به حق داورى كن. و پروردگار ما بخشاينده است و به رغم آنچه مى‌گوييد همه از او يارى مى‌جويند."/>
	</sura>
	<sura index="22" name="الحج">
		<aya index="1" text="اى مردم، از پروردگارتان بترسيد، كه زلزله قيامت حادثه بزرگى است."/>
		<aya index="2" text="آن روز كه ببينيدش، هر شيردهنده‌اى شيرخواره‌اش را از ياد ببرد و هر آبستنى بار خود بر زمين گذارد و مردم را چون مستان بينى، حال آنكه مست نيستند بلكه عذاب خدا شديد است."/>
		<aya index="3" text="بعضى از مردم، بى هيچ دانشى در باره خدا مجادله مى‌كنند و از هر شيطان سركشى پيروى مى‌كنند."/>
		<aya index="4" text="بر شيطان چنين مقرر شده كه هر كس را كه دوستش بدارد گمراه كند و به عذاب آتش سوزانش كشاند."/>
		<aya index="5" text="اى مردم، اگر از روز رستاخيز در ترديد هستيد، ما شما را از خاك و سپس از نطفه، آنگاه از لخته‌خونى و سپس از پاره‌گوشتى گاه تمام آفريده گاه ناتمام، بيافريده‌ايم، تا قدرت خود را برايتان آشكار كنيم. و تا زمانى معين هر چه را خواهيم در رحمها نگه مى‌داريم. آنگاه شما را كه كودكى هستيد بيرون مى‌آوريم تا به حد زورمندى خود رسيد. بعضى از شما مى‌ميرند و بعضى به سالخوردگى برده مى‌شوند تا آنگاه كه هر چه آموخته‌اند فراموش كنند. و تو زمين را فسرده مى‌بينى. چون باران بر آن بفرستيم، در اهتزاز آيد و نمو كند و از هر گونه گياه بهجت‌انگيز بروياند."/>
		<aya index="6" text="و اينها دليل بر آن است كه خدا حق است، مردگان را زنده مى‌سازد و بر هر كارى تواناست."/>
		<aya index="7" text="و نيز قيامت خواهد آمد، شكى در آن نيست. و خدا همه كسانى را كه در گورها هستند زنده مى‌كند."/>
		<aya index="8" text="از مردم كسى است كه بى هيچ دانشى و هيچ راهنمايى و هيچ كتاب روشنى بخشى در باره خدا مجادله مى‌كند."/>
		<aya index="9" text="گردن را به تكبر به يكسو مى‌پيچاند تا مردم را از راه خدا گمراه سازد. نصيب او در دنيا خوارى است و در روز قيامت عذاب آتش را به او مى‌چشانيم:"/>
		<aya index="10" text="اين كيفر كارهايى است كه پيش از اين كرده‌اى، و خدا به بندگانش ستم نمى‌كند."/>
		<aya index="11" text="و از ميان مردم كسى است كه خدا را با ترديد مى‌پرستد. اگر خيرى به او رسد دلش بدان آرام گيرد، و اگر آزمايشى پيش آيد رخ برتابد. در دنيا و آخرت زيان بيند و آن زيانى آشكار است."/>
		<aya index="12" text="سواى خدا كسى را مى‌خواند كه نه زيانى به او مى‌رساند و نه سودى، و اين گمراهيى است بى‌انتها."/>
		<aya index="13" text="كسى را مى‌خواند كه زيانش نزديك‌تر از سود اوست. چه بد دوستدارى است و چه بد مصاحبى است."/>
		<aya index="14" text="خدا كسانى را كه ايمان آورده و كارهاى شايسته كرده‌اند به بهشتهايى كه در آن نهرها جارى است داخل مى‌سازد، و خدا هر چه خواهد همان مى‌كند."/>
		<aya index="15" text="كسى كه مى‌پندارد كه خدا در دنيا و آخرت ياريش نخواهد كرد، خويشتن را با ريسمانى از سقف بياويزد تا خود را خفه كند و بنگرد كه آيا اين حيله خشمش را از ميان خواهد برد."/>
		<aya index="16" text="بدين‌سان قرآن را نازل كرديم، با آياتى روشنگر. و خدا هر كس را كه بخواهد هدايت مى‌كند."/>
		<aya index="17" text="خدا ميان آنان كه ايمان آورده‌اند و آنان كه كيش يهود يا صابئان يا نصارى يا مجوس برگزيده‌اند و آنان كه مشرك شده‌اند، در روز قيامت حكم مى‌كند. زيرا او بر هر كارى ناظر است."/>
		<aya index="18" text="آيا نديده‌اى كه هر كس در آسمانها و هر كس كه در زمين است و آفتاب و ماه و ستارگان و كوهها و درختان و جنبندگان و بسيارى از مردم خدا را سجده مى‌كنند؟ و بر بسيارى عذاب محقق شده و هر كه را خدا خوار سازد، هيچ كس گراميش نمى‌دارد. زيرا خدا هر چه بخواهد همان مى‌كند."/>
		<aya index="19" text="اين دو گروه در باره پروردگارشان به خصومت برخاسته‌اند. براى آنان كه كافرند جامه‌هايى از آتش بريده‌اند و از بالا بر سرشان آب جوشان مى‌ريزد."/>
		<aya index="20" text="بدان آب جوشان هر چه در درون شكم دارند و نيز پوستهايشان گداخته مى‌شود."/>
		<aya index="21" text="و نيز براى آنهاست گرزهايى آهنين."/>
		<aya index="22" text="هرگاه كه خواهند از آن عذاب، از آن اندوه بيرون آيند، بار ديگر آنان را بدان بازگردانند كه: بچشيد عذاب آتش سوزنده را."/>
		<aya index="23" text="خدا كسانى را كه ايمان آورده و كارهاى شايسته كرده‌اند به بهشتهايى كه در آن نهرها جارى است داخل مى‌سازد. در آنجا با دستبندهايى از طلا و مرواريد آراسته شوند و لباسشان از حرير است."/>
		<aya index="24" text="آنان به آن سخن پاك و به راه خداوند ستودنى راهنمايى شده‌اند."/>
		<aya index="25" text="آنهايى را كه كافر شدند و مردم را از راه خدا و مسجدالحرام -كه براى مردم چه مقيم و چه غريب يكسان است- بازمى‌دارند و نيز هر كه را در آنجا قصد كجروى يا ستمكارى داشته باشد، عذاب دردآور مى‌چشانيم."/>
		<aya index="26" text="و مكان خانه را براى ابراهيم آشكار كرديم و گفتيم: هيچ چيز را شريك من مساز و خانه مرا براى طواف‌كنندگان و به نمازايستادگان و راكعان و ساجدان پاكيزه بدار."/>
		<aya index="27" text="و مردم را به حج فرا خوان تا پياده يا سوار بر شتران تكيده از راه‌هاى دور نزد تو بيايند."/>
		<aya index="28" text="تا سودهايى را كه از آنِ آنهاست ببينند و نام خدا را در روزهايى معين به هنگام ذبح چارپايانى كه خدا رزق آنها ساخته، ياد كنند. پس از آنها بخوريد و بينوايان فقير را نيز اطعام كنيد."/>
		<aya index="29" text="سپس چرك از خود دور كنند و نذرهاى خويش را ادا كنند و بر آن خانه كهنسال طواف كنند."/>
		<aya index="30" text="همچنين هر كس دست از حرام بدارد، در نزد پروردگارش برايش بهتر است. و چارپايان بر شما حلالند مگر آنهايى كه برايتان خوانده شده. پس، از بتهاى پليد و سخن باطل و دروغ اجتناب ورزيد."/>
		<aya index="31" text="روى آوردگان به خدا باشيد و شرك نياوردگان به او؛ و هر كس كه به خدا شرك آورد، چونان كسى است كه از آسمان فروافتد و مرغ او را بربايد يا بادش به مكانى دور اندازد."/>
		<aya index="32" text="آرى، كسانى كه شعاير خدا را بزرگ مى‌شمارند كارشان نشان پرهيزگارى دلهايشان باشد."/>
		<aya index="33" text="از آن شتران قربانى تا زمانى معين برايتان سودهاست، سپس جاى قربانيشان در آن خانه كهنسال است."/>
		<aya index="34" text="براى هر امتى رسم قربانى كردنى نهاديم تا بدان سبب كه خدا از چارپايان روزيشان داده است، نام او را بر زبان رانند. پس خداى شما خدايى يكتاست، در برابر او تسليم شويد. و تواضع‌كنندگان را بشارت ده،"/>
		<aya index="35" text="آنان كه چون نام خدا برده شود در دل بترسند و بدان هنگام كه به آنها مصيبتى رسد شكيبايانند و نمازگزارانند و از آنچه روزيشان داده‌ايم انفاق مى‌كنند."/>
		<aya index="36" text="شتران قربانى را براى شما از شعاير خدا قرار داديم. شما را در آن خيرى است. و همچنان كه بر پاى ايستاده‌اند نام خدا را بر آنها بخوانيد و چون پهلويشان بر زمين رسيد از آنها بخوريد و فقيران قانع و گدايان را اطعام كنيد. اينها را براى شما رام كرديم. باشد كه سپاسگزارى كنيد."/>
		<aya index="37" text="گوشت و خون اين شتران به خدا نمى‌رسد. آنچه به او مى‌رسد پرهيزگارى شماست. همچنين آنها را رام شما ساخت تا خدا را به شكرانه آنكه هدايتتان كرده است، به بزرگى ياد كنيد. و نيكوكاران را بشارت ده."/>
		<aya index="38" text="خدا از كسانى كه ايمان آورده‌اند دفاع مى‌كند، و خدا خيانتكاران ناسپاس را دوست ندارد."/>
		<aya index="39" text="به كسانى كه به جنگ بر سرشان تاخت آورده‌اند و مورد ستم قرار گرفته‌اند، رخصت داده شد و خدا بر پيروز گردانيدنشان تواناست."/>
		<aya index="40" text="آنهايى كه به ناحق از ديارشان رانده شده‌اند جز آن بود كه مى‌گفتند: پروردگار ما خداى يكتاست؟ و اگر خدا بعضى را به وسيله بعضى ديگر دفع نكرده بود، ديرها و كليساها و كنشتها و مسجدهايى كه نام خدا به فراوانى در آن برده مى‌شود ويران مى‌گرديد. و خدا هر كس را كه ياريش كند، يارى مى‌كند و خدا توانا و پيروزمند است."/>
		<aya index="41" text="همان كسان كه اگر در زمين مكانتشان دهيم نماز مى‌گزارند و زكات مى‌دهند و امر به معروف و نهى از منكر مى‌كنند. و سرانجام همه كارها با خداست."/>
		<aya index="42" text="اگر اينان تو را تكذيب كرده‌اند، پيش از آنها قوم نوح و عاد و ثمود نيز تكذيب كرده‌اند،"/>
		<aya index="43" text="و نيز قوم ابراهيم و قوم لوط،"/>
		<aya index="44" text="و مردم مَديَن. و موسى نيز تكذيب گرديد. من به كافران مهلت دادم، آنگاه آنها را فروگرفتم. و عقوبت من چگونه بود؟"/>
		<aya index="45" text="چه بسيار قريه‌هايى ستم پيشه را هلاك كرديم و سقفهايشان فروريخت و چه بسيار چاه‌ها كه بيكاره ماند و قصرهاى رفيع گچكارى شده، بى‌صاحب."/>
		<aya index="46" text="آيا در زمين سير نمى‌كنند تا صاحب دلهايى گردند كه بدان تعقل كنند و گوشهايى كه بدان بشنوند؟ زيرا چشمها نيستند كه كور مى‌شوند، بلكه دلهايى كه در سينه‌ها جاى دارند كور باشند."/>
		<aya index="47" text="از تو به شتاب عذاب مى‌طلبند و خدا هرگز وعده خود را خلاف نمى‌كند. و يك روز از روزهاى پروردگار تو برابر با هزار سال است از آن سان كه مى‌شمريد."/>
		<aya index="48" text="چه بسيار قريه‌هايى را كه ستم‌پيشه بودند و من مهلتشان دادم، آنگاه آنها را فروگرفتم. و بازگشت همه نزد من است."/>
		<aya index="49" text="بگو: اى مردم، من براى شما بيم‌دهنده‌اى آشكارم."/>
		<aya index="50" text="پس آنان را كه ايمان آورده‌اند و كارهاى شايسته كرده‌اند، آمرزش و رزقى كرامند است."/>
		<aya index="51" text="و آنان كه در رد آيات ما مى‌كوشند و مى‌خواهند ما را به عجز آورند، اهل جهنمند."/>
		<aya index="52" text="ما پيش از تو هيچ رسول يا نبيى را نفرستاديم مگر آنكه چون به خواندن آيات مشغول شد شيطان در سخن او چيزى افكند. و خدا آنچه را كه شيطان افكنده بود نسخ كرد، سپس آيات خويش را استوارى بخشيد. و خدا دانا و حكيم است."/>
		<aya index="53" text="چنين شود، تا آنچه شيطان در سخن او افكنده براى كسانى كه در قلبهايشان بيمارى است و نيز سخت‌دلان، آزمايشى باشد، و ستمكاران در اختلافى بزرگ گرفتارند."/>
		<aya index="54" text="و تا دانش‌يافتگان بدانند كه قرآن به راستى از جانب پروردگار توست و بدان ايمان بياورند و دلهايشان بدان آرام گيرد. و خدا كسانى را كه ايمان آورده‌اند به راه راست هدايت مى‌كند."/>
		<aya index="55" text="همواره كافران در آن شك مى‌كنند تا آنگاه كه قيامت ناگهان بر سرشان فرارسد يا به عذاب روز بى‌شادمانى گرفتار آيند."/>
		<aya index="56" text="فرمانروايى در آن روز از آنِ خداست. ميانشان حكم مى‌كند. پس كسانى كه ايمان آورده‌اند و كارهاى شايسته كرده‌اند، در بهشتهاى پرنعمتند."/>
		<aya index="57" text="و كسانى كه كفر ورزيده‌اند و آيات ما را دروغ شمرده‌اند، برايشان عذابى است خواركننده."/>
		<aya index="58" text="و كسانى را كه در راه خدا مهاجرت كردند، سپس كشته شدند يا خود مردند، خدا به رزقى نيكو روزى مى‌دهد. زيرا خدا بهترين روزى‌دهندگان است."/>
		<aya index="59" text="آنان را به جايى درآورد كه از آن خشنود باشند. و هر آينه خدا دانا و شكيباست."/>
		<aya index="60" text="هر كس عقوبت كند همچنان كه او را عقوبت كرده‌اند، آنگاه بر او ستم كنند، خدا ياريش خواهد كرد. زيرا خدا عفوكننده و آمرزنده است."/>
		<aya index="61" text="اين بدان سبب است كه خدا از شب مى‌كاهد و به روز مى‌افزايد و از روز مى‌كاهد و به شب مى‌افزايد. و خدا شنوا و بيناست."/>
		<aya index="62" text="اين بدان سبب است كه خدا حق است و آنچه جز او به خدايى مى‌خوانند باطل است و او بلندمرتبه و بزرگ است."/>
		<aya index="63" text="آيا نديده‌اى كه خدا از آسمان باران فرستاد و زمين پر سبزه گرديد؟ هر آينه خدا باريك بين و آگاه است."/>
		<aya index="64" text="از آن اوست آنچه در آسمانها و آنچه در زمين است. اوست بى‌نياز و در خور ستايش."/>
		<aya index="65" text="آيا نديده‌اى كه خدا هر چه را در روى زمين است مسخّر شما كرده است و كشتيها را كه در دريا به فرمان او مى‌روند؟ و آسمان را نگه داشته كه جز به فرمان او بر زمين نيفتد. زيرا خدا را بر مردم رأفت و مهربانى است."/>
		<aya index="66" text="اوست آن كه شما را زندگى بخشيد و سپس بميراند و باز زنده مى‌سازد. و آدمى ناسپاس است."/>
		<aya index="67" text="براى هر امتى آيينى نهاديم تا بر آن آيين باشد. پس در اين كار با تو مجادله نكنند و مردم را به پروردگار خود دعوت كن، زيرا تو به راستى بر راه راست گام مى‌نهى."/>
		<aya index="68" text="اگر با تو مجادله كردند، بگو: خدا به هر كارى كه مى‌كنيد آگاهتر است."/>
		<aya index="69" text="در آنچه مورد اختلاف شماست، خدا در روز قيامت حكم خواهد كرد."/>
		<aya index="70" text="آيا ندانسته‌اى كه خدا هر چه را كه در آسمانها و زمين است مى‌داند؟ و اين در كتابى نوشته است، و كارى است بر خدا آسان."/>
		<aya index="71" text="و سواى اللّه چيزى را مى‌پرستند كه هيچ دليلى بر وجودش نازل نشده است و هيچ دانشى بدان ندارند. و ستمكاران ياورى ندارند."/>
		<aya index="72" text="چون آيات روشنگر ما بر آنان خوانده شود، نشان انكار را بر چهره كافران مى‌شناسى؛ چنان كه نزديك باشد بر آنان كه آيات را مى‌خوانند، حمله‌ور شوند. بگو: آيا شما را به چيزى بدتر از اين آگاه كنم؟ آتش. خدا آن را به كسانى كه ايمان نياورده‌اند وعده داده است و آتش بد سرانجامى است."/>
		<aya index="73" text="اى مردم، مثَلى زده شد. بدان گوش دهيد. كسانى كه آنها را به جاى اللّه به خدايى مى‌خوانيد، اگر همه گرد آيند مگسى را نخواهند آفريد؛ و اگر مگسى چيزى از آنها بربايد بازستاندنش را نتوانند. طالب و مطلوب هر دو ناتوانند."/>
		<aya index="74" text="خدا را چنان كه سزاى اوست نشناختند. هر آينه خدا نيرومند و پيروز است."/>
		<aya index="75" text="خدا از ميان فرشتگان و مردمان رسولانى برمى‌گزيند. هر آينه خدا شنوا و بيناست."/>
		<aya index="76" text="آنچه را كه در پيش رويشان است و آنچه را كه پشت سرشان است مى‌داند. و همه كارها بدو بازمى‌گردد."/>
		<aya index="77" text="اى كسانى كه ايمان آورده‌ايد، ركوع كنيد و سجده كنيد و پروردگارتان را بپرستيد و كارهاى نيك به جاى آوريد، باشد كه رستگار گرديد."/>
		<aya index="78" text="در راه خداوند چنان كه بايد جهاد كنيد. او شما را برگزيد. و برايتان در دين هيچ تنگنايى پديد نياورد. كيش پدرتان ابراهيم است. او پيش از اين و در اين شما را مسلمان ناميد. تا پيامبر بر شما گواه باشد و شما بر ديگر مردم گواه باشيد. پس نماز بگزاريد و زكات بدهيد و به خدا توسل جوييد. اوست مولاى شما. چه مولايى نيكو و چه ياورى نيكو."/>
	</sura>
	<sura index="23" name="المؤمنون">
		<aya index="1" text="به تحقيق رستگار شدند مؤمنان:"/>
		<aya index="2" text="آنان كه در نمازشان خشوع مى‌ورزند،"/>
		<aya index="3" text="و آنان كه از بيهوده اعراض مى‌كنند،"/>
		<aya index="4" text="و آنان كه زكات را مى‌پردازند،"/>
		<aya index="5" text="و آنان كه شرمگاه خود را نگه مى‌دارند،"/>
		<aya index="6" text="جز بر همسران يا كنيزان خويش، كه در نزديكى با آنان مورد ملامت قرار نمى‌گيرند؛"/>
		<aya index="7" text="و كسانى كه غير از اين دو بجويند از حد خويش تجاوز كرده‌اند."/>
		<aya index="8" text="و آنان كه امانتها و پيمانهاى خود مراعات مى‌كنند،"/>
		<aya index="9" text="و آنان كه بر نمازهاى خود مواظبند،"/>
		<aya index="10" text="اينان ميراث‌بران هستند:"/>
		<aya index="11" text="كه فردوس را كه همواره در آن جاويدانند به ميراث مى‌برند."/>
		<aya index="12" text="هر آينه ما انسان را از گل خالص آفريديم."/>
		<aya index="13" text="سپس او را نطفه‌اى در جايگاهى استوار قرار داديم."/>
		<aya index="14" text="آنگاه از آن نطفه، لخته خونى آفريديم و از آن لخته خون، پاره‌گوشتى و از آن پاره‌گوشت، استخوانها آفريديم و استخوانها را به گوشت پوشانيديم؛ بار ديگر او را آفرينشى ديگر داديم. در خور تعظيم است خداوند، آن بهترين آفرينندگان."/>
		<aya index="15" text="و بعد از اين همه شما خواهيد مُرد."/>
		<aya index="16" text="باز در روز قيامت زنده مى‌گرديد."/>
		<aya index="17" text="و بر فراز سرتان هفت آسمان بيافريديم، حال آنكه از اين مخلوق غافل نبوده‌ايم."/>
		<aya index="18" text="و از آسمان به اندازه نياز آب فرستاديم و آن را در زمين جاى داديم و ما بر نابودكردنش توانا هستيم."/>
		<aya index="19" text="با آن آب برايتان بوستانهايى از خرما و انگور پديد آورديم. شما را در آن باغها ميوه‌هاى بسيارى است كه از آنها مى‌خوريد."/>
		<aya index="20" text="و درختى است كه در طور سينا مى‌رويد. روغن مى‌دهد و آن روغن براى خورندگان، نان خورشى است."/>
		<aya index="21" text="شما را در چارپايان عبرتى است. از شيرى كه در شكمشان هست سيرابتان مى‌كنيم و از آنها سودهاى بسيار مى‌بريد و از آنها مى‌خوريد."/>
		<aya index="22" text="و بر آنها و بر كشتيها سوار مى‌شويد."/>
		<aya index="23" text="هر آينه نوح را بر قومش فرستاديم. گفت: اى قوم من، خداى يكتا را بپرستيد. شما را خداوندى جز او نيست. آيا پروا نمى‌كنيد؟"/>
		<aya index="24" text="مهتران قومش كه كافر بودند، گفتند: اين مرد انسانى است همانند شما، مى‌خواهد بر شما برترى جويد. اگر خدا مى‌خواست فرشتگانى را مى‌فرستاد. ما هرگز چنين چيزى در روزگار نياكانمان نشنيده‌ايم."/>
		<aya index="25" text="او مرد ديوانه‌اى بيش نيست. يكچند بر او صبر كنيد."/>
		<aya index="26" text="گفت: اى پروردگار من، اكنون كه مرا تكذيب مى‌كنند، ياريم كن."/>
		<aya index="27" text="به او وحى كرديم كه كشتى را در حضور ما و به الهام ما بساز. و چون فرمان ما در رسيد و آب از تنور بيرون زد از هر جنسى دو تا و نيز كسان خود را به آن ببر. مگر آن كس كه پيش از اين در باره او سخن رفته است. و در باره ستمكاران با من سخن مگوى كه آنها همه غرقه‌شدگانند."/>
		<aya index="28" text="چون خود و همراهانت به كشتى نشستيد، بگو: سپاس خدايى را كه ما را از مردم ستمكاره رهايى بخشيد."/>
		<aya index="29" text="و بگو: اى پروردگار من، مرا فرود آور در جايگاهى مبارك، كه تو بهترين راهبرانى."/>
		<aya index="30" text="در اين داستان عبرتها و پندهاست، و ما تنها آزمايندگانى بوديم."/>
		<aya index="31" text="و بعد از آنها مردمى ديگر بيافريديم."/>
		<aya index="32" text="و از خودشان به ميانشان پيامبرى فرستاديم كه: خداى يكتا را بپرستيد، شما را خدايى جز او نيست. آيا پروا نمى‌كنيد؟"/>
		<aya index="33" text="گروهى از مهتران قومش كه كافر بودند و ديدار آخرت را دروغ مى‌شمردند و در اين دنيايشان عيش و نعمت داده بوديم، گفتند: اين مرد انسانى است همانند شما؛ از آنچه مى‌خوريد مى‌خورد و از آنچه مى‌آشاميد مى‌آشامد."/>
		<aya index="34" text="و اگر از انسانى همانند خود اطاعت كنيد، زيان كرده‌ايد."/>
		<aya index="35" text="آيا به شما وعده مى‌دهد كه چون مرديد و خاك و استخوان شديد، شما را از گور بيرون مى‌آورند؟"/>
		<aya index="36" text="اين وعده‌اى كه به شما داده شده بعيد است، بعيد."/>
		<aya index="37" text="جز همين زندگانى دنيوى ما هيچ نيست، به دنيا مى‌آييم و مى‌ميريم و ديگربار زنده نمى‌شويم."/>
		<aya index="38" text="اين مردى است كه به خداى يكتا دروغ مى‌بندد و ما به او ايمان نمى‌آوريم."/>
		<aya index="39" text="گفت: اى پروردگار من، اكنون كه تكذيبم مى‌كنند، ياريم كن."/>
		<aya index="40" text="گفت: به همين زودى از كرده پشيمان مى‌شوند."/>
		<aya index="41" text="پس به حق، بانگى سخت آنان را فرو گرفت. مانند گياه خشكشان كرديم. اى، نصيب مردم ستمكاره دورى از رحمت خدا باد."/>
		<aya index="42" text="و بعد از آنها مردمى ديگر بيافريديم."/>
		<aya index="43" text="هيچ ملتى از اجل خود نه پيش مى‌افتد و نه تأخير مى‌كند."/>
		<aya index="44" text="سپس پى‌درپى پيامبران خود را فرستاديم. هر بار كه پيامبرى بر ملتى آمد تكذيبش كردند و ما نيز آنها را از پس يكديگر به هلاكت رسانيديم و آنان را داستانها كرديم. اى، نصيب مردمى كه ايمان نمى‌آورند دورى از رحمت خدا باد."/>
		<aya index="45" text="آنگاه موسى و برادرش هارون را با آيات خود و دلايل روشن فرستاديم؛"/>
		<aya index="46" text="نزد فرعون و مهتران قومش. پس گردنكشى كردند كه مردمى برترى جوى بودند،"/>
		<aya index="47" text="و گفتند: آيا به دو انسان كه همانند ما هستند و قومشان بندگان ما بودند، ايمان بياوريم؟"/>
		<aya index="48" text="آنها را تكذيب كردند و خويشتن به هلاكت افكندند."/>
		<aya index="49" text="هر آينه ما به موسى كتاب داديم، باشد كه هدايت شوند."/>
		<aya index="50" text="و پسر مريم و مادرش را آيتى ساختيم و آن دو را بر بلند جايى كه قرار گاهى و آب روان داشت جاى داديم."/>
		<aya index="51" text="اى پيامبران، از چيزهاى پاكيزه و خوش بخوريد و كارهاى شايسته كنيد كه من به كارهايى كه مى‌كنيد آگاهم."/>
		<aya index="52" text="هر آينه اين دين شما دينى است واحد، و من پروردگار شمايم؛ از من بترسيد."/>
		<aya index="53" text="پس دين خود را فرقه‌فرقه كردند و هر فرقه‌اى به روشى كه برگزيده بود دلخوش بود."/>
		<aya index="54" text="آنان را تا چندى در گمراهيشان رها كن."/>
		<aya index="55" text="آيا مى‌پندارند كه آن مال و فرزند كه ارزانيشان مى‌داريم،"/>
		<aya index="56" text="براى آن است كه مى‌كوشيم خيرى به آنها برسانيم؟ نه، كه آنان در نمى‌يابند."/>
		<aya index="57" text="آنهايى كه از خوف پروردگارشان لرزانند،"/>
		<aya index="58" text="و آنهايى كه به آيات پروردگارشان ايمان مى‌آورند،"/>
		<aya index="59" text="و آنهايى كه به پروردگارشان شرك نمى‌آورند،"/>
		<aya index="60" text="و آنهايى كه همه آنچه را بايد ادا كنند، ادا مى‌كنند و باز هم دلهايشان ترسان است كه بايد نزد پروردگارشان باز گردند،"/>
		<aya index="61" text="اينان هستند كه به كارهاى نيك مى‌شتابند و در آن بر يكديگر سبقت مى‌جويند."/>
		<aya index="62" text="بر هيچ كس جز به اندازه توانش تكليف نمى‌كنيم. و نزد ما كتابى است كه به حق سخن مى‌گويد. و بر آنها ستمى نمى‌رود."/>
		<aya index="63" text="نه، دلهايشان از اين سخن در پرده غفلت است. و آنها را كارهايى است جز اين كارها، كه مى‌كنند."/>
		<aya index="64" text="تا آنگاه كه ناز پروردگانشان را به عذاب گرفتار كنيم و ناله سر دهند."/>
		<aya index="65" text="امروز ناله سر مدهيد كه شما را از عذاب ما كس نرهاند."/>
		<aya index="66" text="آيات من برايتان خوانده مى‌شد و شما نمى‌پذيرفتيد و پس‌پس مى‌رفتيد."/>
		<aya index="67" text="بر آن نخوت مى‌فروختيد و شب هنگام در افسانه‌سرايى ناسزا مى‌گفتيد."/>
		<aya index="68" text="آيا در اين سخن نمى‌انديشند يا براى آنها چيزى نازل شده كه براى نياكانشان نازل نشده بود؟"/>
		<aya index="69" text="يا آنكه پيامبرشان را نشناخته‌اند كه انكارش مى‌كنند؟"/>
		<aya index="70" text="يا مى‌گويند كه ديوانه است؟ نه، پيامبرشان با دين حق بر آنها مبعوث شد، ولى بيشترينشان از حق كراهت دارند."/>
		<aya index="71" text="اگر حق از پى هوسهايشان مى‌رفت، آسمانها و زمين و هر كه در آنهاست تباه مى‌شد. ولى ما اندرزشان فرستاديم و آنها از اندرزشان رويگردان شدند."/>
		<aya index="72" text="يا تو از آنها مزدى مى‌طلبى؟ مزد پروردگارت بهتر است، كه او بهترين روزى‌دهندگان است."/>
		<aya index="73" text="هر آينه تو به راه راستشان مى‌خوانى."/>
		<aya index="74" text="و كسانى كه به آخرت ايمان ندارند از راه راست منحرفند."/>
		<aya index="75" text="اگر بر آنها رحمت مى‌آورديم و آزارى را كه بدان گرفتارند از آنها دور مى‌ساختيم، باز هم همچنان با سرسختى در طغيان خويش سرگشته مى‌ماندند."/>
		<aya index="76" text="به عذاب گرفتارشان كرديم. پس در مقابل پروردگارشان نه فروتنى كردند و نه تضرع."/>
		<aya index="77" text="تا آنگاه كه درى از عذاب سخت بر رويشان گشوديم، چنان كه از همه جا نوميد گشتند."/>
		<aya index="78" text="و اوست آن خدايى كه برايتان گوش و چشم و دل بيافريد. چه اندك سپاس مى‌گزاريد."/>
		<aya index="79" text="اوست آن خدايى كه شما را در روى زمين پديد آورد و همه نزد او گرد آورده مى‌شويد."/>
		<aya index="80" text="و اوست آن خدايى كه زنده مى‌كند و مى‌ميراند و آمدوشد شب و روز از آن اوست. چرا تعقل نمى‌كنيد؟"/>
		<aya index="81" text="نه، آنها نيز همان سخنان گفتند كه پيشينيان مى‌گفتند:"/>
		<aya index="82" text="گفتند: آيا اگر ما بميريم و خاك و استخوان شويم باز هم زنده مى‌شويم؟"/>
		<aya index="83" text="به ما و پدرانمان نيز پيش از اين چنين وعده‌هايى داده شده بود. اينها چيزى جز افسانه‌هاى پيشينيان نيست."/>
		<aya index="84" text="بگو: اگر مى‌دانيد، اين زمين و هر كه در آن است از آن كيست؟"/>
		<aya index="85" text="خواهند گفت: از آن خدا. بگو: آيا پند نمى‌گيريد؟"/>
		<aya index="86" text="بگو: كيست پروردگار آسمانهاى هفتگانه و پروردگار عرش بزرگ؟"/>
		<aya index="87" text="خواهند گفت: خدا. بگو: آيا پروا نمى‌كنيد؟"/>
		<aya index="88" text="بگو: اگر مى‌دانيد، ملكوت همه چيزها به دست كيست؟ كيست آن كه به همه كس پناه دهد و كسى را از او پناه نيست؟"/>
		<aya index="89" text="خواهند گفت: خدا. بگو: پس چرا فريب مى‌خوريد؟"/>
		<aya index="90" text="نه، ما برايشان سخن راست فرستاديم و آنان دروغ مى‌گويند."/>
		<aya index="91" text="خدا هيچ فرزندى ندارد و هيچ خدايى با او نيست. اگر چنين مى‌بود، هر خدايى با آفريدگان خود به يك سو مى‌كشيد و بر يكديگر برترى مى‌جستند. خدا از آن گونه كه او را وصف مى‌كنند، منزه است."/>
		<aya index="92" text="داناى نهان و آشكارا، از هر چه شريك او مى‌سازند برتر است."/>
		<aya index="93" text="بگو: اى پروردگار من، كاش چيزى را كه به آنان وعده داده شده به من مى‌نماياندى."/>
		<aya index="94" text="پس اى پروردگار من، مرا در زمره ستمكاران قرار مده."/>
		<aya index="95" text="و ما اگر بخواهيم كه آنچه را به آنان وعده داده‌ايم، تو را بنمايانيم، مى توانيم."/>
		<aya index="96" text="سخن بد آنان را به هر نيكوترت مى‌آيد پاسخ گوى. ما به سخن آنان آگاهتر هستيم."/>
		<aya index="97" text="بگو: اى پروردگار من، از وسوسه‌هاى شيطان به تو پناه مى‌آورم."/>
		<aya index="98" text="و به تو پناه مى‌آورم، اى پروردگار من، اگر نزد من حاضر آيند."/>
		<aya index="99" text="چون يكيشان را مرگ فرارسد، گويد: اى پروردگار من، مرا بازگردان."/>
		<aya index="100" text="شايد، كارهاى شايسته‌اى را كه ترك كرده بودم به جاى آورم. هرگز. اين سخنى است كه او مى‌گويد و پشت سرشان تا روز قيامت مانعى است كه بازگشت نتوانند."/>
		<aya index="101" text="چون در صور دميده شود، هيچ خويشاونديى ميانشان نماند و هيچ از حال يكديگر نپرسند."/>
		<aya index="102" text="آنان كه ترازويشان سنگين باشد، خود، رستگارانند."/>
		<aya index="103" text="و آنان كه ترازويشان سبك باشد، به خود زيان رسانيده‌اند و در جهنم، جاويد ماندگانند."/>
		<aya index="104" text="آتش چهره‌هايشان را مى‌سوزاند و لبانشان آماس كرده و برگشته است."/>
		<aya index="105" text="آيا آيات من برايتان خوانده نمى‌شد و آنها را دروغ مى‌انگاشتيد؟"/>
		<aya index="106" text="گويند: اى پروردگار ما، شوربختيمان بر ما غلبه كرد و ما مردمى گمراه بوديم."/>
		<aya index="107" text="اى پروردگار ما، ما را از اين آتش بيرون آور. اگر ديگر بار چنان كرديم، از ستمكاران باشيم."/>
		<aya index="108" text="گويد: در آتش گم شويد و با من سخن مگوييد."/>
		<aya index="109" text="آرى، گروهى از بندگان من مى‌گفتند: اى پروردگار ما، ايمان آورديم؛ ما را بيامرز، و بر ما رحمت آور كه تو بهترين رحمت آورندگانى."/>
		<aya index="110" text="و شما ريشخندشان مى‌كرديد، تا ياد مرا از خاطرتان بزدودند. و شما همچنان به آنها مى‌خنديديد."/>
		<aya index="111" text="امروز آنها را به خاطر صبرى كه مى‌كردند پاداش مى‌دهم. آنها به مراد خود رسيده‌اند."/>
		<aya index="112" text="گويد: به شمار سالها، چه مدت در زمين زيسته‌ايد؟"/>
		<aya index="113" text="گويند: يك روز يا قسمتى از يك روز. از آنها كه مى‌شمردند بپرس."/>
		<aya index="114" text="گويد: اگر آگاهى داشتيد، مى‌دانستيد كه جز اندكى نزيسته‌ايد."/>
		<aya index="115" text="آيا پنداريد كه شما را بيهوده آفريده‌ايم و شما به نزد ما بازگردانده نمى‌شويد؟"/>
		<aya index="116" text="پس فراتر است خداى يكتا، آن فرمانرواى راستين. هيچ خدايى جز او نيست. پروردگار عرش بزرگوار است."/>
		<aya index="117" text="آن كس كه جز خداى يكتا خداى ديگرى را مى‌خواند كه به حقانيتش هيچ برهانى ندارد، جز اين نيست كه حسابش نزد پروردگارش خواهد بود. و كافران رستگار نمى‌شوند."/>
		<aya index="118" text="و بگو: اى پروردگار من، بيامرز و رحمت آور و تو بهترين رحمت‌آورندگان هستى."/>
	</sura>
	<sura index="24" name="النور">
		<aya index="1" text="سوره‌اى است كه آن را نازل كرده‌ايم و واجبش ساخته‌ايم و در آن آياتى روشن فرستاده‌ايم، باشد كه پند گيريد."/>
		<aya index="2" text="زن و مرد زناكار را هر يك صد ضربه بزنيد. و اگر به خدا و روز قيامت ايمان داريد، مباد كه در حكم خدا نسبت به آن دو دستخوش ترحم گرديد. و بايد كه به هنگام شكنجه كردنشان گروهى از مؤمنان حاضر باشند."/>
		<aya index="3" text="مرد زناكار، جز زن زناكار يا مشرك را نمى‌گيرد، و زن زناكار را جز مرد زناكار يا مشرك نمى‌گيرد. و اين بر مؤمنان حرام شده است."/>
		<aya index="4" text="كسانى را كه زنان عفيف را به زنا متهم مى‌كنند و چهار شاهد نمى‌آورند، هشتاد ضربه بزنيد، و از آن پس هرگز شهادتشان را نپذيريد كه مردمى فاسقند."/>
		<aya index="5" text="مگر كسانى كه بعد از آن توبه كنند و به صلاح آيند. زيرا خدا آمرزنده و مهربان است."/>
		<aya index="6" text="و كسانى كه زنان خود را به زنا متهم مى‌كنند و شاهدى جز خود ندارند، هر يك از آنها را چهار بار شهادت است به نام خدا كه از راستگويان است."/>
		<aya index="7" text="و بار پنجم بگويد كه لعنت خدا بر او باد اگر از دروغگويان باشد."/>
		<aya index="8" text="و اگر آن زن چهار بار به خدا سوگند خورد كه آن مرد دروغ مى‌گويد، حد از او برداشته مى‌شود."/>
		<aya index="9" text="و بار پنجم بگويد كه خشم خدا بر او باد اگر مرد از راستگويان باشد."/>
		<aya index="10" text="چه مى‌شد اگر فضل و رحمتى كه خدا بر شما ارزانى داشته است نمى‌بود؟ و اگر نه اين بود كه خدا توبه‌پذير و حكيم است؟"/>
		<aya index="11" text="كسانى كه آن دروغ بزرگ را ساخته‌اند گروهى از شمايند. مپنداريد كه شما را در آن شرى بود. نه، خير شما در آن بود. هر مردى از آنها بدان اندازه از گناه كه مرتكب شده است به كيفر رسد، و از ميان آنها آن كه بيشترين اين بهتان را به عهده دارد به عذابى بزرگ گرفتار مى‌آيد."/>
		<aya index="12" text="چرا هنگامى كه آن بهتان را شنيديد مردان و زنان مؤمن به خود گمان نيك نبردند و نگفتند كه اين تهمتى آشكار است؟"/>
		<aya index="13" text="چرا چهار شاهد بر ادعاى خود نياوردند؟ پس اگر شاهدانى نياورده‌اند، در نزد خدا در زمره دروغگويانند."/>
		<aya index="14" text="اگر فضل و رحمت خدا در دنيا و آخرت ارزانيتان نمى‌بود، به سزاى آن سخنان كه مى‌گفتيد شما را عذابى بزرگ درمى‌رسيد."/>
		<aya index="15" text="آنگاه كه آن سخن را از دهان يكديگر مى‌گرفتيد و چيزى بر زبان مى‌رانديد كه در باره آن هيچ نمى‌دانستيد و مى‌پنداشتيد كه كارى خرد است، و حال آنكه در نزد خدا كارى بزرگ بود."/>
		<aya index="16" text="چرا آنگاه كه اين سخن شنيديد نگفتيد: ما را نشايد كه آن را بازگوييم، پروردگارا تو منزهى، اين تهمتى بزرگ است؟"/>
		<aya index="17" text="خدا شما را اندرز مى‌دهد كه اگر از مؤمنان هستيد، بار ديگر گرد چنان كارى مگرديد."/>
		<aya index="18" text="خدا آيات را براى شما بيان مى‌كند. و خدا دانا و حكيم است."/>
		<aya index="19" text="براى كسانى كه دوست دارند در باره مؤمنان تهمت زنا شايع شود، در دنيا و آخرت عذابى دردآور مهياست. خدا مى‌داند و شما نمى‌دانيد."/>
		<aya index="20" text="چه مى‌شد اگر فضل و رحمتى كه خدا به شما ارزانى داشته است نمى‌بود؟ و اگر نه اين بود كه خدا مهربان و بخشاينده است؟"/>
		<aya index="21" text="اى كسانى كه ايمان آورده‌ايد، پاى به جاى پاى شيطان مگذاريد. و هر كه پاى به جاى پاى شيطان گذارد، بداند كه او به فحشا و منكر فرمان مى‌دهد. و اگر فضل و رحمتى كه خدا بر شما ارزانى داشته است نمى‌بود، هيچ يك از شما هرگز روى پاكى نمى‌ديد. ولى خدا هر كس را كه بخواهد پاكيزه مى‌سازد. و خدا شنوا و داناست."/>
		<aya index="22" text="توانگران و آنان كه گشايشى در كار آنهاست، نبايد سوگند بخورند كه به خويشاوندان و مسكينان و مهاجران در راه خدا چيزى ندهند. بايد ببخشند و ببخشايند. آيا نمى‌خواهيد كه خدا شما را بيامرزد؟ و خداست آمرزنده مهربان."/>
		<aya index="23" text="كسانى كه بر آنان پاكدامن و بى‌خبر از فحشا و مؤمن تهمت زنا مى‌زنند، در دنيا و آخرت لعنت شده‌اند و برايشان عذابى است بزرگ،"/>
		<aya index="24" text="روزى كه زبانشان و دستهايشان و پاهايشان به زيانشان بر كارهايى كه مى‌كرده‌اند شهادت دهند."/>
		<aya index="25" text="آن روز كه خدا جزايشان را به تمامى بدهد و بدانند كه خدا حقيقت آشكار است."/>
		<aya index="26" text="زنان ناپاك براى مردان ناپاك و مردان ناپاك براى زنان ناپاك و زنان پاك براى مردان پاك و مردان پاك براى زنان پاك. آنها از آنچه در باره‌شان مى‌گويند منزهند. آمرزش و رزق نيكو براى آنهاست."/>
		<aya index="27" text="اى كسانى كه ايمان آورده‌ايد، به خانه‌اى غير از خانه خود، بى آنكه اجازت طلبيده و بر ساكنانش سلام كرده باشيد، داخل مشويد. اين براى شما بهتر است، باشد كه پند گيريد."/>
		<aya index="28" text="و اگر در خانه، كسى را نيافتيد، داخل مشويد تا شما را رخصت دهند. و اگر گويند: بازگرديد؛ بازگرديد. اين برايتان پاكيزه‌تر است. و خدا به هر كارى كه مى‌كنيد آگاه است."/>
		<aya index="29" text="بر شما گناهى نيست اگر به خانه‌هاى غير مسكون كه متاعى در آن داريد داخل شويد. هر چه را آشكار سازيد يا پنهان داريد خدا به آن آگاه است."/>
		<aya index="30" text="به مردان مؤمن بگو كه چشمان خويش فروگيرند و شرمگاه خود نگه دارند. اين برايشان پاكيزه‌تر است. زيرا خدا به كارهايى كه مى‌كنند آگاه است."/>
		<aya index="31" text="و به زنان مؤمن بگو كه چشمان خويش فروگيرند و شرمگاه خود نگه دارند و زينتهاى خود را جز آن مقدار كه پيداست آشكار نكنند و مقنعه‌هاى خود را تا گريبان فروگذارند و زينتهاى خود را آشكار نكنند، جز براى شوهر خود يا پدر خود يا پدر شوهر خود يا پسر خود يا پسر شوهر خود يا برادر خود يا پسر برادر خود، يا پسر خواهر خود يا زنان همكيش خود، يا بندگان خود، يا مردان خدمتگزار خود كه رغبت به آن ندارند، يا كودكانى كه از شرمگاه زنان بى‌خبرند. و نيز چنان پاى بر زمين نزنند تا آن زينت كه پنهان كرده‌اند دانسته شود. اى مؤمنان، همگان به درگاه خدا توبه كنيد، باشد كه رستگار گرديد."/>
		<aya index="32" text="عَزبهايتان را و غلامان و كنيزان خود را كه شايسته باشند همسر دهيد. اگر بينوا باشند خدا به كرم خود توانگرشان خواهد ساخت، كه خدا گشايش‌دهنده و داناست."/>
		<aya index="33" text="آنان كه استطاعت زناشويى ندارند، بايد پاكدامنى پيشه كنند تا خدا از كرم خويش توانگرشان گرداند. و از بندگانتان آنان كه خواهان بازخريدن خويشند، اگر در آنها خيرى يافتيد، بازخريدنشان را بپذيريد. و از آن مال كه خدا به شما ارزانى داشته است به آنان بدهيد. و كنيزان خود را اگر خواهند كه پرهيزگار باشند به خاطر ثروت دنيوى به زنا وادار مكنيد. هر كس كه آنان را به زنا وادارد، خدا براى آن كنيزان كه به اكراه بدان كار وادار گشته‌اند آمرزنده و مهربان است."/>
		<aya index="34" text="به تحقيق براى شما آياتى روشن و داستانهايى از كسانى كه پيش از شما بوده‌اند و نيز اندرزهايى براى پرهيزگاران نازل كرديم."/>
		<aya index="35" text="خدا نور آسمانها و زمين است. مثَل نور او چون چراغدانى است كه در آن چراغى باشد، آن چراغ درون آبگينه‌اى و آن آبگينه چون ستاره‌اى درخشنده. از روغن درخت پربركت زيتون كه نه خاورى است و نه باخترى افروخته باشد. روغنش روشنى بخشد هر چند آتش بدان نرسيده باشد. نورى افزون بر نور ديگر. خدا هر كس را كه بخواهد بدان نور راه مى‌نمايد و براى مردم مثَلها مى‌آورد، زيرا بر هر چيزى آگاه است."/>
		<aya index="36" text="آن نور در خانه‌هايى است كه خدا رخصت داد ارجمندش دارند و نامش در آنجا ياد شود و او را هر بامداد و شبانگاه تسبيح گويند:"/>
		<aya index="37" text="مردانى كه هيچ تجارت و خريد و فروختى از ياد خدا و نمازگزاردن و زكات دادن بازشان ندارد، از روزى كه دلها و ديدگان دگرگون مى‌شوند هراسناكند."/>
		<aya index="38" text="تا خدا به نيكوتر از آنچه كرده‌اند جزايشان دهد، و از فضل خود بر آن بيفزايد، و خدا هر كه را خواهد بى‌حساب روزى دهد."/>
		<aya index="39" text="اعمال كافران چون سرابى است در بيابانى. تشنه، آبش پندارد و چون بدان نزديك شود هيچ نيابد و خدا را نزد خود يابد كه جزاى او را به تمام بدهد. و خدا زود به حسابها مى‌رسد."/>
		<aya index="40" text="يا همانند تاريكيهايى است در دريايى ژرف، كه موجش فرو پوشد و بر فراز آن موجى ديگر و بر فرازش ابرى است تيره، تاريكيهايى بر فراز يكديگر، آن سان كه اگر دست خود بيرون آرد آن را نتواند ديد. و آن كه خدا راهش را به هيچ نورى روشن نكرده باشد، هيچ نورى فرا راه خويش نيابد."/>
		<aya index="41" text="آيا نديده‌اى كه هر چه در آسمانها و زمين است و نيز مرغانى كه در پروازند تسبيح گوى خدا هستند؟ همه نماز و تسبيح او را مى‌دانند. و خدا به هر كارى كه مى‌كنند آگاه است."/>
		<aya index="42" text="از آن خداست فرمانروايى آسمانها و زمين و بازگشت همگان نزد اوست."/>
		<aya index="43" text="آيا نديده‌اى كه خدا ابرهايى را به آهستگى مى‌راند، آنگاه آنها را به هم مى‌پيوندد و ابرى انبوه پديد مى‌آورد و باران را بينى كه از خلال آن بيرون مى‌آيد. و از آسمان، از آن كوه‌ها كه در آنجاست تگرگ مى‌فرستد و هر كه را خواهد با آن مى‌زند و از هر كه مى‌خواهد بازش مى‌دارد. روشنايى برقش نزديك باشد كه ديدگان را كور سازد."/>
		<aya index="44" text="خدا شب و روز را مى‌گرداند. خردمندان را در اين عبرتى است."/>
		<aya index="45" text="و خدا هر جنبنده‌اى را از آب بيافريد. بعضى از آنها بر شكم مى‌روند و بعضى بر دوپا مى‌روند و بعضى بر چهارپا مى‌روند. خدا هر چه بخواهد مى‌آفريند. زيرا خدا بر هر كارى تواناست."/>
		<aya index="46" text="به تحقيق آياتى روشنگر نازل كرديم و خدا هر كس را كه بخواهد به راه راست هدايت مى‌كند."/>
		<aya index="47" text="و مى‌گويند: به خدا و پيامبرش ايمان آورده‌ايم و اطاعت مى‌كنيم. پس از آن گروهى از آنان باز مى‌گردند. و اينان ايمان نياورده‌اند."/>
		<aya index="48" text="چون آنها را به خدا و پيامبرش خوانند تا ميانشان حكم كند، بينى كه گروهى اعراض مى‌كنند."/>
		<aya index="49" text="و اگر حق با آنها باشد مى‌آيند و به حكم گردن مى‌نهند."/>
		<aya index="50" text="آيا در دلهايشان مرضى است يا در ترديد هستند يا بيم آن دارند كه خدا و پيامبرش بر آنها ستم كنند؟ نه، آنان خود ستم پيشگانند."/>
		<aya index="51" text="چون مؤمنان را به خدا و پيامبرش فرا خوانند تاميانشان حكم كند، سخنشان جز اين نيست كه مى‌گويند: شنيديم و اطاعت كرديم. اينان رستگارانند."/>
		<aya index="52" text="و كسانى كه از خدا وپيامبرش فرمان مى‌برند و از خدا مى‌ترسند و پرهيزگارى مى‌كنند، رستگارانند."/>
		<aya index="53" text="به خدا قسم خوردند، قسمهاى سخت، كه اگر به آنها فرمان دهى از ديار خود بيرون روند. بگو: قسم مخوريد، طاعتى در خور بياوريد. خدا به كارهايى كه مى‌كنيد آگاه است."/>
		<aya index="54" text="بگو: از خدا اطاعت كنيد و از پيامبر اطاعت كنيد. پس اگر رويگردان شويد، بر پيامبر است آنچه بدو تكليف كرده‌اند، و بر شماست آنچه بر شما تكليف كرده‌اند. و اگر از او اطاعت كنيد هدايت يابيد. و بر پيامبر جز تبليغ آشكار هيچ نيست."/>
		<aya index="55" text="خدا به كسانى از شما كه ايمان آورده‌اند و كارهاى شايسته كرده‌اند وعده داد كه در روى زمين جانشين ديگرانشان كند، همچنان كه مردمى را كه پيش از آنها بودند جانشين ديگران كرد. و دينشان را -كه خود برايشان پسنديده است- استوار سازد. و وحشتشان را به ايمنى بدل كند. مرا مى‌پرستند و هيچ چيزى را با من شريك نمى‌كنند. و آنها كه از اين پس ناسپاسى كنند، نافرمانند."/>
		<aya index="56" text="و نماز بگزاريد و زكات بدهيد و از پيامبر اطاعت كنيد، باشد كه بر شما رحمت آورند."/>
		<aya index="57" text="مپندار كه كافران مى‌توانند در اين سرزمين به جايى بگريزند. جايگاهشان جهنم است، و چه بد سرانجامى است."/>
		<aya index="58" text="اى كسانى كه ايمان آورده‌ايد، بايد بندگان شما و آنها كه هنوز به حد بلوغ نرسيده‌اند، در سه هنگام از شما براى وارد شدن به خانه رخصت طلبند: پيش از نماز صبح و هنگام ظهر كه لباس از تن بيرون مى‌كنيد و بعد از نماز عشا. اين سه وقت، وقت خلوت شماست. در غير آن سه هنگام، شما و آنها گناهى مرتكب نشده‌ايد اگر بر يكديگر بگذريد. خدا آيات را اينچنين براى شما بيان مى‌كند، و خدا دانا و حكيم است."/>
		<aya index="59" text="و چون اطفال شما به حد بلوغ رسيدند، بايد همانند كسانى كه ذكرشان گذشت رخصت طلبند. خدا آيات را اينچنين براى شما بيان مى‌كند. و خدا دانا و حكيم است."/>
		<aya index="60" text="پيرزنان كه ديگر اميد شوى‌كردنشان نيست، بى‌آنكه زينتهاى خود را آشكار كنند، اگر چادر خويش بنهند مرتكب گناهى نشده‌اند. و خوددارى‌كردن برايشان بهتر است و خدا شنوا و داناست."/>
		<aya index="61" text="بر نابينا حرجى نيست و بر لنگ حرجى نيست و بر بيمار حرجى نيست. و بر شما حرجى نيست اگر از خانه خود يا خانه پدرتان يا خانه مادرتان يا خانه برادرتان يا خانه خواهرتان يا خانه عمويتان يا خانه عمه‌تان يا خانه داييتان يا خانه خاله‌تان يا خانه‌اى كه كليدهاى آن نزد شماست يا خانه دوستتان چيزى بخوريد. و گناهى مرتكب نشده‌ايد اگر با هم بخوريد يا جداجدا. و چون به خانه‌اى داخل شويد بر يكديگر سلام كنيد. اين تحيتى است مبارك و پاكيزه از جانب خدا. خدا آيات را براى شما اينچنين بيان مى‌كند، باشد كه تعقل كنيد."/>
		<aya index="62" text="مؤمنان كسانى هستند كه به خدا و پيامبرش ايمان آورده‌اند. و چون با پيامبر در كارى همگانى باشند، تا از او رخصت نطلبيده‌اند نبايد بروند. آنان كه از تو رخصت مى‌طلبند، كسانى هستند كه به خدا و پيامبرش ايمان آورده‌اند. پس هنگامى كه از تو براى پاره‌اى از كارهايشان رخصت خواستند، به هر يك از آنان كه خواهى رخصت بده و برايشان از خدا آمرزش بخواه، كه خدا آمرزنده و مهربان است."/>
		<aya index="63" text="آنچنان كه يكديگر را صدا مى‌زنيد، پيامبر را صدا مزنيد. خدا مى‌داند چه كسانى از شما در پناه ديگرى خود را پنهان مى‌سازند و آهسته آهسته بيرون مى‌روند. آنان كه از فرمان او سرپيچى مى‌كنند بايد بترسند كه مباد به آنها فتنه‌اى يا عذابى دردآور برسد."/>
		<aya index="64" text="از آن خداست هر چه در آسمانها و زمين است. مى‌داند كه شما بر چه كاريد. و آن روز كه به او بازگردانده شوند آنان را از كارهايى كه كرده‌اند آگاه سازد. و خدا بر هر چيزى داناست."/>
	</sura>
	<sura index="25" name="الفرقان">
		<aya index="1" text="بزرگ است و بزرگوار آن كس كه اين فرقان را بر بنده خود نازل كرد، تا جهانيان را بيم‌دهنده‌اى باشد."/>
		<aya index="2" text="آن كس كه از آن اوست فرمانروايى آسمانها و زمين، و فرزندى نگرفته است، و او را شريكى در فرمانروايى نيست، و هر چيز را بيافريده است، و آن را به اندازه آفريده است."/>
		<aya index="3" text="سواى او خدايانى ديگر گرفتند كه هيچ چيز نمى‌آفرينند و خود مخلوقند. نه مالك زيان خود هستند و نه سود خود، و مالك مرگ و زندگى و رستاخيز نيستند."/>
		<aya index="4" text="و كافران گفتند كه اين جز دروغى كه خود بافته است و گروهى ديگر او را بر آن يارى داده‌اند، هيچ نيست. حقا آنچه مى‌گويند ستم و باطل است."/>
		<aya index="5" text="و گفتند: اين اساطير پيشينيان است كه هر صبح و شام بر او املا مى‌شود و او مى‌نويسدش."/>
		<aya index="6" text="بگو: اين كتاب را كسى نازل كرده است كه نهان آسمانها و زمين را مى‌داند و آمرزنده و مهربان است."/>
		<aya index="7" text="گفتند: چيست اين پيامبر را كه غذا مى‌خورد و در بازارها راه مى‌رود؟ چرا فرشته‌اى بر او فرود نمى‌آيد تا با او بيم‌دهنده باشد؟"/>
		<aya index="8" text="چرا از آسمان گنجى برايش افكنده نشود؟ چرا او را باغى نيست كه از آن بخورد؟ و ستمكاران گفتند: شما از مرد جادوشده‌اى پيروى مى‌كنيد."/>
		<aya index="9" text="بنگر كه چگونه برايت داستانها مى‌آورند. گمراه شده‌اند و توان راه‌يافتنشان نيست."/>
		<aya index="10" text="بزرگ و بزرگوار است آن كس كه اگر خواهد بهتر از آن به تو ارزانى دارد: باغهايى كه در آنها نهرها جارى باشد و برايت قصرها پديد آورد."/>
		<aya index="11" text="بلكه اينان قيامت را دروغ انگارند. و ما براى كسانى كه قيامت را دروغ انگارند آتش سوزان آماده كرده‌ايم؛"/>
		<aya index="12" text="كه چون از راه دور ببيندشان جوشش و خروشش را بشنوند؛"/>
		<aya index="13" text="و چون دستها بر گردن بسته، در تنگنايى از آن افتند، به دعا مرگ خويش مى‌خواهند."/>
		<aya index="14" text="امروز نه يك بار مرگ خويش خواهيد، مرگ خويش فراوان خواهيد."/>
		<aya index="15" text="بگو: آيا اين بهتر است يا آن بهشت جاويدان كه به پرهيزگاران وعده شده است، كه پاداش و سرانجام آنان خواهد بود."/>
		<aya index="16" text="تا ابد هر چه بخواهند در آنجا هست. وعده‌اى است كه انجام دادن آن از پروردگارت خواسته آمده است."/>
		<aya index="17" text="روزى كه آنان را با چيزهايى كه سواى خداى يكتا مى‌پرستيدند به محشر گرد آورد و سپس پرسد: آيا شما اين بندگان مرا گمراه مى‌كرديد، يا آنها خود راه را گم كرده بودند؟"/>
		<aya index="18" text="گويند: منزهى تو. ما را سزاوار نبوده است كه جز تو كسى را به يارى گيريم. تو خود آنها و پدرانشان را برخوردار ساختى، چنان كه ياد تو را فراموش كردند و مردمى شدند به هلاكت افتاده."/>
		<aya index="19" text="اينان آنچه را مى‌گفتيد دروغ مى‌خواندند و اكنون نتوانيد عذابى را از خود دور سازيد يا خويشتن را يارى دهيد. و هر كس از شما كه ستم كند عذابى بزرگش مى‌چشانيم."/>
		<aya index="20" text="پيش از تو پيامبرانى نفرستاده‌ايم جز آنكه طعام مى‌خوردند و در بازارها راه مى‌رفتند. و شما را وسيله آزمايش يكديگر قرار داديم. آيا صبر توانيد كرد؟ و پروردگار تو بيناست."/>
		<aya index="21" text="كسانى كه به ديدار ما اميد ندارند، گفتند: چرا فرشتگان بر ما نازل نمى‌شوند؟ يا، چرا پروردگار خود را نمى‌بينيم؟ به راستى كه خود را بزرگ شمردند و طغيان كردند، طغيانى بزرگ."/>
		<aya index="22" text="روزى كه فرشتگان را ببينند، در آن روز مجرمان را هيچ مژده‌اى ندهند و به آنها گويند: مژده بر شما حرام است."/>
		<aya index="23" text="و به اعمالى كه كرده‌اند پردازيم و همه را چون ذرّات خاك بر باد دهيم."/>
		<aya index="24" text="اهل بهشت در اين روز در بهترين جايگاه و بهترين مكان براى آرامش هستند."/>
		<aya index="25" text="روزى كه آسمان با ابرها مى‌شكافد و فرشتگان بر زمين فرو فرستاده شوند."/>
		<aya index="26" text="فرمانروايى در آن روز -به راستى- از آنِ خداى رحمان است. و براى كافران روزى دشوار خواهد بود."/>
		<aya index="27" text="روزى كه كافر دستان خود را به دندان گزد و گويد: اى كاش راهى را كه رسول در پيش گرفته بود، در پيش گرفته بودم؛"/>
		<aya index="28" text="واى بر من، كاش فلان را دوست نمى‌گرفتم؛"/>
		<aya index="29" text="با آنكه قرآن براى من نازل شده بود، مرا از پيرويش بازمى‌داشت. و اين شيطان همواره آدمى را تنها مى‌گذارد."/>
		<aya index="30" text="پيامبر گفت: اى پروردگار من، قوم من ترك قرآن گفتند."/>
		<aya index="31" text="اينچنين هر پيامبرى را از ميان مجرمان دشمنى پديد آورديم. و پروردگار تو براى راهنمايى و يارى تو كافى است."/>
		<aya index="32" text="كافران گفتند: چرا اين قرآن به يكباره بر او نازل نمى‌شود؟ براى آن است كه دل تو را بدان نيرومندى دهيم و آن را به آهستگى و ترتيب فرو خوانيم."/>
		<aya index="33" text="هيچ مثَلى براى تو نياورند مگر آنكه پاسخش را به راستى و در نيكوترين بيان بياوريم."/>
		<aya index="34" text="كسانى را كه بر روى مى‌كشند و در جهنم گرد مى‌آورند، به جايگاه بدتر و به راه گمگشته‌ترند."/>
		<aya index="35" text="به موسى كتاب داديم و برادرش هارون را مددكارش ساختيم."/>
		<aya index="36" text="و گفتيم: نزد مردمى كه آيات ما را تكذيب كرده‌اند، برويد. و آن قوم را به سختى هلاك كرديم."/>
		<aya index="37" text="قوم نوح را چون پيامبران را تكذيب كردند غرقه كرديم و آنها را براى مردم عبرتى ساختيم. و براى ستمكاران عذابى دردآور آماده كرده‌ايم."/>
		<aya index="38" text="و عاد را و ثمود را و اصحاب رسّ را و نسلهاى بسيارى را كه ميان آنها بودند."/>
		<aya index="39" text="و براى همه مثَلهايى آورديم و همه را نيست و نابود ساختيم."/>
		<aya index="40" text="و بر قريه‌اى كه بر آن باران عذاب باريده بوديم گذر مى‌كردند. آيا آن را نمى‌ديدند؟ آرى، به قيامت اميد نداشتند."/>
		<aya index="41" text="چون تو را ديدند مسخره‌ات كردند كه آيا اين است آن پيامبرى كه خدا بر ما مبعوث كرده است؟"/>
		<aya index="42" text="اگر به خاطر خدايانمان سرسختى نمى‌كرديم نزديك بود كه ما را از پرستششان گمراه كند. چون عذاب را ببينند خواهند دانست چه كسى گمراه‌تر بوده است."/>
		<aya index="43" text="آيا آن كس را كه هواى نفس را به خدايى گرفته بود ديدى؟ آيا تو ضامن او هستى؟"/>
		<aya index="44" text="يا گمان كرده‌اى كه بيشترينشان مى‌شنوند و مى‌فهمند؟ اينان چون چارپايانى بيش نيستند، بلكه از چارپايان هم گمراه‌ترند."/>
		<aya index="45" text="نديده‌اى كه پروردگار تو چگونه سايه را مى‌كشد؟ اگر مى‌خواست در يك جا ساكنش مى‌گرداند. آنگاه آفتاب را بر او دليل گردانيديم."/>
		<aya index="46" text="سپس بر گرفتيمش، گرفتنى اندك‌اندك."/>
		<aya index="47" text="اوست كه شب را پوشش شما كرد و خواب را آرامشتان و روز را زمان برخاستنتان."/>
		<aya index="48" text="اوست كه پيشاپيش رحمت خود بادها را به مژده‌دادن فرستادن. و از آسمان آبى پاك نازل كرديم،"/>
		<aya index="49" text="تا سرزمين مرده را بدان زندگى بخشيم و چارپايان و مردم بسيارى را كه آفريده‌ايم بدان سيراب كنيم."/>
		<aya index="50" text="و تا به تفكر پردازند، باران را ميانشان تقسيم كرديم. ولى بيشتر مردم جز ناسپاسى نكردند."/>
		<aya index="51" text="اگر مى‌خواستيم، به هر قريه‌اى بيم‌دهنده‌اى مى‌فرستاديم."/>
		<aya index="52" text="از كافران اطاعت مكن، و به حكم خدا با آنها جهاد كن، جهادى بزرگ."/>
		<aya index="53" text="اوست كه دو دريا به هم بياميخت: يكى شيرين و گوارا و ديگرى شورابى سخت گزنده. و ميان آن دو مانعى و سدى استوار قرار داد."/>
		<aya index="54" text="اوست كه آدمى را از آب بيافريد و او را نسب و پيوند ساخت. و پروردگار تو به اين كارها تواناست."/>
		<aya index="55" text="سواى خداى يكتا چيزهايى را مى‌پرستند كه به آنها نه سود مى‌دهد و نه زيان. و كافر همواره پشتيبان مخالفان پروردگار خويش است."/>
		<aya index="56" text="ما تو را نفرستاديم مگر براى آنكه مژده دهى و بترسانى."/>
		<aya index="57" text="بگو: من از شما هيچ مزدى نمى‌طلبم و اين رسالت بدان مى‌گزارم تا هر كه خواهد به سوى پروردگارش راهى بيابد."/>
		<aya index="58" text="و بر آن زنده‌اى كه نمى‌ميرد توكل كن و به ستايش او تسبيح گوى و او خود براى آگاهى از گناهان بندگانش كافى است."/>
		<aya index="59" text="آن كه آسمانها و زمين و هر چه را در ميان آنهاست به شش روز بيافريد، آنگاه به عرش پرداخت. اوست خداى رحمان و در باره او از كسى بپرس كه آگاه باشد."/>
		<aya index="60" text="و چون به آنان گفته شد كه رحمان را سجده كنيد، گفتند: رحمان چيست؟ آيا بر هر كس كه تو فرمان مى‌دهى سجده كنيم؟ و بر نفرتشان افزوده شد."/>
		<aya index="61" text="بزرگ و بزرگوار است آن كسى كه در آسمان برجها بيافريد و در آنها چراغى و ماهى تابان پديد آورد."/>
		<aya index="62" text="و اوست كه شب و روز را براى كسانى كه مى‌خواهند عبرت گيرند يا شكرگزارى كنند از پى هم قرار داد."/>
		<aya index="63" text="بندگان خداى رحمان كسانى هستند كه در روى زمين به فروتنى راه مى‌روند. و چون جاهلان آنان را مخاطب سازند، به ملايمت سخن گويند."/>
		<aya index="64" text="و آنان كه شب را در سجده يا در قيام براى پروردگارشان به صبح مى‌آورند."/>
		<aya index="65" text="و آنان كه مى‌گويند: اى پروردگار ما، عذاب جهنم را از ما بگردان، زيرا عذاب جهنم عذابى است دايم،"/>
		<aya index="66" text="جهنم بد قرارگاه و بد مكانى است."/>
		<aya index="67" text="و آنان كه چون هزينه مى‌كنند اسراف نمى‌كنند و خِسّت نمى‌ورزند بلكه ميان اين دو، راه اعتدال را مى‌گيرند."/>
		<aya index="68" text="و آنان كه با خداى يكتا خداى ديگرى نمى‌گيرند و كسى را كه خدا كشتنش را حرام كرده -مگر به حق- نمى‌كشند و زنا نمى‌كنند. و هر كه اين كارها كند، عقوبت گناه خود را مى‌بيند."/>
		<aya index="69" text="عذابش در روز قيامت مضاعف مى‌شود و تا ابد به خوارى در آن عذاب خواهد بود."/>
		<aya index="70" text="مگر آن كسان كه توبه كنند و ايمان آورند و كارهاى شايسته كنند. خدا گناهانشان را به نيكيها بدل مى‌كند و خدا آمرزنده و مهربان است."/>
		<aya index="71" text="و هر كه توبه كند و كار شايسته كند، به شايستگى نزد خدا بازگردد."/>
		<aya index="72" text="و آنان كه به دروغ شهادت نمى‌دهند و چون بر ناپسندى بگذرند به شتاب از آن دورى مى‌جويند."/>
		<aya index="73" text="و آنان كه چون به آيات پروردگارشان اندرزشان دهند، در برابر آن چون كران و كوران نباشند."/>
		<aya index="74" text="و آنان كه مى‌گويند: اى پروردگار ما، از همسران و فرزندانمان دلهاى ما را شاد دار، و ما را پيشواى پرهيزگاران گردان."/>
		<aya index="75" text="اينان همان كسانند كه به خاطر صبرى كه تحمل كرده‌اند غرفه‌هاى بهشت را پاداش يابند و در آنجا به درود و سلامشان بنوازند."/>
		<aya index="76" text="جاودانه در آنجا باشند. چه نيكو قرارگاه و مكانى است."/>
		<aya index="77" text="بگو: اگر پروردگار من شما را به طاعت خويش نخوانده بود به شما نمى‌پرداخت، كه شما تكذيب كرده‌ايد و كيفرتان همراهتان خواهد بود."/>
	</sura>
	<sura index="26" name="الشعراء">
		<aya index="1" text="طا، سين، ميم."/>
		<aya index="2" text="اينهاست آيات اين كتاب روشنگر."/>
		<aya index="3" text="شايد، از اينكه ايمان نمى‌آورند، خود را هلاك سازى."/>
		<aya index="4" text="اگر بخواهيم، از آسمان برايشان آيتى نازل مى‌كنيم كه در برابر آن به خضوع سر فرود آورند."/>
		<aya index="5" text="برايشان هيچ سخن تازه‌اى از خداى رحمان نازل نمى‌شود، جز آنكه از اعراض مى‌كنند."/>
		<aya index="6" text="پس تكذيبش كردند. زودا كه خبر آن چيزهايى كه مسخره‌اش مى‌كردند به ايشان برسد."/>
		<aya index="7" text="آيا به زمين ننگريسته‌اند كه چه قدر از هر گونه گياهان نيكو در آن رويانيده‌ايم."/>
		<aya index="8" text="در اين عبرتى است ولى بيشترشان مؤمن نبوده‌اند."/>
		<aya index="9" text="به راستى پروردگار تو پيروزمند و مهربان است."/>
		<aya index="10" text="و پروردگارت موسى را ندا داد كه: اى موسى، به سوى آن مردم ستمكار برو:"/>
		<aya index="11" text="قوم فرعون. آيا نمى‌خواهند پرهيزگار شوند؟"/>
		<aya index="12" text="گفت: اى پروردگار من، مى‌ترسم كه دروغگويم خوانند."/>
		<aya index="13" text="و دل من تنگ گردد و زبانم گشاده نشود. هارون را رسالت ده."/>
		<aya index="14" text="و بر من به گناهى ادعايى دارند، مى‌ترسم كه مرا بكشند."/>
		<aya index="15" text="گفت: هرگز، آيات مرا هر دو نزد آنها ببريد، ما نيز با شما هستيم و گوش فرا مى‌دهيم."/>
		<aya index="16" text="پس نزد فرعون رويد و بگوييد: ما رسول پروردگار جهانيان هستيم،"/>
		<aya index="17" text="كه بنى اسرائيل را با ما بفرستى."/>
		<aya index="18" text="گفت: آيا به هنگام كودكى نزد خود پرورشت نداديم و تو چند سال از عمرت را در ميان ما نگذارنيدى؟"/>
		<aya index="19" text="و آن كار را كه از تو سرزد مرتكب نشدى؟ پس تو كافر نعمتى."/>
		<aya index="20" text="گفت: آن وقت كه چنان كردم از خطاكاران بودم."/>
		<aya index="21" text="و چون از شما ترسيدم گريختم. ولى پروردگار من به من نبوت داد و مرا در شمار پيامبران آورد."/>
		<aya index="22" text="و منّت اين نعمت را بر من مى‌نهى كه بنى‌اسرائيل را برده ساخته‌اى؟"/>
		<aya index="23" text="فرعون گفت: پروردگار جهانيان چيست؟"/>
		<aya index="24" text="گفت: اگر به يقين مى‌پذيريد، پروردگار آسمانها و زمين و هر چه ميان آنهاست."/>
		<aya index="25" text="به آنان كه در اطرافش بودند، گفت: آيا نشنيديد؟"/>
		<aya index="26" text="گفت: پروردگار شما و پروردگار نياكان شما."/>
		<aya index="27" text="فرعون گفت: اين پيامبرى كه بر شما فرستاده شده، ديوانه است."/>
		<aya index="28" text="گفت: اوست پروردگار مشرق و مغرب و هر چه ميان آن دوست، اگر تعقل كنيد."/>
		<aya index="29" text="فرعون گفت: اگر جز من كس ديگرى را به خدايى گيرى به زندانت مى‌افكنم."/>
		<aya index="30" text="گفت: حتى اگر معجزه‌اى روشن براى تو آورده باشم؟"/>
		<aya index="31" text="گفت: اگر راست مى‌گويى، بياورش."/>
		<aya index="32" text="عصايش را انداخت. به آشكارا اژدهايى شد."/>
		<aya index="33" text="و دستش را بيرون آورد. در نظر بينندگان سپيد مى‌نمود."/>
		<aya index="34" text="به مهتران قومش كه كنارش بودند گفت: اين مرد جادوگرى داناست."/>
		<aya index="35" text="مى‌خواهد به جادوى خود شما را از سرزمينتان بيرون كند. چه رأى مى‌دهيد؟"/>
		<aya index="36" text="گفتند: از او و برادرش مهلت بخواه و كسان به شهرها بفرست."/>
		<aya index="37" text="تا هر جادوگر دانايى را كه هست نزد تو بياورند."/>
		<aya index="38" text="جادوگران را در روزى معين به وعده‌گاه آوردند."/>
		<aya index="39" text="و مردم را گفتند: آيا شما نيز گرد مى‌آييد؟"/>
		<aya index="40" text="تا اگر جادوگران پيروز آمدند همه از آنها پيروى كنيم."/>
		<aya index="41" text="چون جادوگران آمدند، به فرعون گفتند: آيا اگر ما پيروز شويم ما را مزدى خواهد بود."/>
		<aya index="42" text="گفت: آرى، همه از مقربان خواهيد بود."/>
		<aya index="43" text="موسى به آنها گفت: هر چه مى‌خواهيد بيفكنيد، بيفكنيد."/>
		<aya index="44" text="آنان ريسمانها و چوبهاى خود بيفكندند و گفتند: به عزت فرعون كه ما پيروز شديم."/>
		<aya index="45" text="و موسى عصايش را افكند. ناگاه همه آن دروغهايى را كه ساخته بودند، بلعيد."/>
		<aya index="46" text="جادوگران به سجده افتادند."/>
		<aya index="47" text="گفتند: به پروردگار جهانيان ايمان آورديم:"/>
		<aya index="48" text="پروردگار موسى و هارون."/>
		<aya index="49" text="گفت: آيا پيش از آنكه شما را رخصت دهم ايمان آورديد؟ هرآينه آن مرد، بزرگ شماست كه شما را جادو آموخته است. خواهيد ديد. اكنون دستها و پاهايتان را از چپ و راست خواهم بريد و همه تان را بر دار خواهم كرد."/>
		<aya index="50" text="گفتند: باكى نيست، ما نزد پروردگارمان باز مى‌گرديم."/>
		<aya index="51" text="ما اميد مى‌داريم كه پروردگارمان خطاهاى ما را ببخشد كه ما نخستين كسانى هستيم كه ايمان آورديم."/>
		<aya index="52" text="و به موسى وحى كرديم كه: شب‌هنگام بندگان مرا بيرون ببر كه از پى شما بيايند."/>
		<aya index="53" text="و فرعون گردآورندگان سپاه را به شهرها فرستاد."/>
		<aya index="54" text="كه اينان گروهى اندكند،"/>
		<aya index="55" text="و ما را به خشم آورده‌اند،"/>
		<aya index="56" text="و ما همگى آماده پيكاريم."/>
		<aya index="57" text="پس ايشان را از باغها و چشمه‌سارها بيرون كرديم،"/>
		<aya index="58" text="و از گنجها و خانه‌هاى نيكو،"/>
		<aya index="59" text="بدين سان همه را به بنى اسرائيل وا گذاشتيم."/>
		<aya index="60" text="فرعونيان به هنگام برآمدن آفتاب از پى آنها رفتند."/>
		<aya index="61" text="چون آن دو گروه يكديگر را ديدند، ياران موسى گفتند: گرفتار آمديم."/>
		<aya index="62" text="گفت: هرگز. پروردگار من با من است و مرا راه خواهد نمود."/>
		<aya index="63" text="پس به موسى وحى كرديم كه: عصايت را بر دريا بزن. دريا بشكافت و هر پاره چون كوهى عظيم گشت."/>
		<aya index="64" text="و آن گروه ديگر را نيز به دريا رسانديم."/>
		<aya index="65" text="موسى و همه همراهانش را رهانيديم."/>
		<aya index="66" text="و آن ديگران را غرقه ساختيم."/>
		<aya index="67" text="هرآينه در اين عبرتى است، و بيشترينشان ايمان نياوردند."/>
		<aya index="68" text="هرآينه پروردگار تو پيروزمند و بخشنده است."/>
		<aya index="69" text="و داستان ابراهيم را برايشان تلاوت كن."/>
		<aya index="70" text="آنگاه كه به پدر و قوم خود گفت: چه مى‌پرستيد؟"/>
		<aya index="71" text="گفتند: بتانى را مى‌پرستيم و معتكف آستانشان هستيم."/>
		<aya index="72" text="گفت: آيا وقتى آنها را مى‌خوانيد صدايتان را مى‌شنوند؟"/>
		<aya index="73" text="يا براى شما سود و زيانى دارند؟"/>
		<aya index="74" text="گفتند: نه، پدرانمان را ديده‌ايم كه چنين مى‌كرده‌اند."/>
		<aya index="75" text="گفت: آيا مى‌دانيد كه چه مى‌پرستيده‌ايد،"/>
		<aya index="76" text="شما و نياكانتان؟"/>
		<aya index="77" text="آنها دشمنان منند، ولى پروردگار جهانيان دوست من است:"/>
		<aya index="78" text="آن كه مرا بيافريده سپس راهنماييم مى‌كند،"/>
		<aya index="79" text="و آن كه به من طعام مى‌دهد و مرا سيراب مى‌سازد،"/>
		<aya index="80" text="و چون بيمار شوم شفايم مى‌بخشد،"/>
		<aya index="81" text="و آن كه مرا مى‌ميراند و سپس زنده مى‌كند،"/>
		<aya index="82" text="و آن كه اميد مى‌دارم كه در روز قيامت خطايم را ببخشايد."/>
		<aya index="83" text="اى پروردگار من، مرا حكمت بخش و مرا به شايستگان بپيوند."/>
		<aya index="84" text="و ذكر جميل مرا در دهان آيندگان انداز."/>
		<aya index="85" text="و مرا از وارثان بهشت پرنعمت قرار ده."/>
		<aya index="86" text="و پدرم را بيامرز كه از گمراهان است."/>
		<aya index="87" text="و در روز قيامت مرا رسوا مساز:"/>
		<aya index="88" text="روزى كه نه مال سود مى‌دهد و نه فرزندان."/>
		<aya index="89" text="مگر آن كس كه با قلبى رسته از شرك به نزد خدا بيايد."/>
		<aya index="90" text="و بهشت را براى پرهيزگاران نزديك آرند."/>
		<aya index="91" text="و جهنم را در نظر كافران آشكار كنند."/>
		<aya index="92" text="به آنها گويند: چيزهايى كه سواى خداى يكتا مى‌پرستيديد، كجايند؟"/>
		<aya index="93" text="آيا ياريتان مى‌كنند، يا خود يارى مى‌جويند؟"/>
		<aya index="94" text="آنها و كافران را سرنگون در جهنم اندازند،"/>
		<aya index="95" text="و همه سپاهيان ابليس را."/>
		<aya index="96" text="و در حالى كه در جهنم با يكديگر به نزاع پرداخته‌اند، مى‌گويند:"/>
		<aya index="97" text="به خدا سوگند كه ما در گمراهى آشكار بوديم،"/>
		<aya index="98" text="آنگاه كه شما را با پروردگار جهانيان برابر مى‌دانستيم."/>
		<aya index="99" text="و ما را جز مجرمان گمراه نساختند."/>
		<aya index="100" text="و اكنون ما را شفيعانى نيست."/>
		<aya index="101" text="و ما را دوست مهربانى نيست."/>
		<aya index="102" text="كاش بار ديگر به دنيا باز گرديم تا از مؤمنان گرديم."/>
		<aya index="103" text="در اين عبرتى است، و بيشترينشان ايمان نياوردند."/>
		<aya index="104" text="هر آينه پروردگار تو پيروزمند و مهربان است."/>
		<aya index="105" text="قوم نوح پيامبران را تكذيب كردند."/>
		<aya index="106" text="آنگاه كه برادرشان نوح به آنها گفت: آيا پروا نمى‌كنيد؟"/>
		<aya index="107" text="من براى شما پيامبرى امين هستم."/>
		<aya index="108" text="از خدا بترسيد و از من اطاعت كنيد."/>
		<aya index="109" text="من از شما در برابر هدايت خود مزدى نمى‌طلبم. مزد من تنها بر عهده پروردگار جهانيان است."/>
		<aya index="110" text="پس، از خدا بترسيد و از من اطاعت كنيد."/>
		<aya index="111" text="گفتند: آيا به تو ايمان بياوريم و حال آنكه فرومايگان پيرو تو هستند؟"/>
		<aya index="112" text="گفت: دانش من به كارهايى كه مى‌كنند نمى‌رسد."/>
		<aya index="113" text="اگر مى‌فهميد، حسابشان تنها با پروردگار من است."/>
		<aya index="114" text="و من مؤمنان را طرد نمى‌كنم."/>
		<aya index="115" text="جز بيم‌دهنده‌اى آشكار نيستم."/>
		<aya index="116" text="گفتند: اى نوح، اگر بس نكنى، سنگسار مى‌شوى."/>
		<aya index="117" text="گفت: اى پروردگار من، قوم من مرا تكذيب مى‌كنند."/>
		<aya index="118" text="ميان من و آنها راهى برگشاى و مرا و مؤمنان همراه مرا رهايى بخش."/>
		<aya index="119" text="او و همراهانش را در آن كشتى انباشته، نجات داديم."/>
		<aya index="120" text="و باقى را غرقه كرديم."/>
		<aya index="121" text="هرآينه در اين عبرتى است، و بيشترينشان ايمان نياوردند."/>
		<aya index="122" text="هرآينه پروردگار تو پيروزمند و مهربان است."/>
		<aya index="123" text="قوم عاد پيامبران را تكذيب كردند."/>
		<aya index="124" text="آنگاه كه برادرشان هود گفت: آيا پروا نمى‌كنيد؟"/>
		<aya index="125" text="من براى شما پيامبرى امين هستم."/>
		<aya index="126" text="از خدا بترسيد و از من اطاعت كنيد."/>
		<aya index="127" text="من از شما در برابر هدايت خود مزدى نمى‌طلبم. مزد من تنها بر عهده پروردگار جهانيان است."/>
		<aya index="128" text="آيا بر فراز هر بلندى به بيهودگى برجى برمى‌آوريد؟"/>
		<aya index="129" text="و بدين پندار كه همواره زنده‌ايد كوشكهايى بنا مى‌كنيد؟"/>
		<aya index="130" text="و چون انتقام گيريد چون جباران انتقام مى‌گيريد؟"/>
		<aya index="131" text="پس، از خدا بترسيد و از من اطاعت كنيد."/>
		<aya index="132" text="و بترسيد از آن خدايى كه آنچه را كه مى‌دانيد، به شما عطا كرده است."/>
		<aya index="133" text="و به شما چارپايان و فرزندان ارزانى داشته است،"/>
		<aya index="134" text="و باغها و چشمه‌ساران."/>
		<aya index="135" text="من از عذاب روزى بزرگ بر شما بيمناكم."/>
		<aya index="136" text="گفتند: براى ما يكسان است كه ما را اندرز دهى يا اندرز ندهى."/>
		<aya index="137" text="اينها جز همان دروغ و نيرنگ پيشينيان نيست."/>
		<aya index="138" text="و ما عذاب نخواهيم شد."/>
		<aya index="139" text="پس تكذيبش كردند و ما آنان را هلاك كرديم. هرآينه در اين عبرتى است، و بيشترينشان ايمان نياوردند."/>
		<aya index="140" text="هرآينه پروردگار تو پيروزمند و مهربان است."/>
		<aya index="141" text="قوم ثمود پيامبران را تكذيب كردند."/>
		<aya index="142" text="آنگاه كه برادرشان صالح گفت: آيا پروا نمى‌كنيد؟"/>
		<aya index="143" text="من براى شما پيامبرى امين هستم."/>
		<aya index="144" text="از خدا بترسيد و از من اطاعت كنيد."/>
		<aya index="145" text="من از شما در برابر هدايت خود مزدى نمى‌طلبم. مزد من تنها بر عهده پروردگار جهانيان است."/>
		<aya index="146" text="آيا پنداريد كه شما را در اين نعمتها، ايمن رها مى‌كنند؟"/>
		<aya index="147" text="در باغها و چشمه‌سارها؟"/>
		<aya index="148" text="و كشتزارها و نخلها با آن شكوفه‌هاى نرم و لطيف؟"/>
		<aya index="149" text="و شادمانه در كوه‌ها خانه‌هايى مى‌تراشيد؟"/>
		<aya index="150" text="پس، از خدا بترسيد و از من اطاعت كنيد."/>
		<aya index="151" text="و فرمان اين اسرافكاران را مپذيريد:"/>
		<aya index="152" text="اينان كه در زمين فساد مى‌كنند و اصلاح نمى‌كنند."/>
		<aya index="153" text="گفتند: جز اين نيست كه تو را جادو كرده‌اند."/>
		<aya index="154" text="تو نيز بشرى همانند ما هستى. اگر راست مى‌گويى نشانه‌اى بياور."/>
		<aya index="155" text="گفت: اين ماده‌شترِ من است. يك روز آب خوردن حق او باشد و يك روز حق شما."/>
		<aya index="156" text="به آن آسيبى مرسانيد كه عذابِ روزى بزرگ شما را فرومى‌گيرد."/>
		<aya index="157" text="آن را كشتند و پشيمان شدند."/>
		<aya index="158" text="پس عذاب آنها فروگرفت. هرآينه در اين عبرتى است، و بيشترينشان ايمان نياوردند."/>
		<aya index="159" text="هرآينه پروردگار تو پيروزمند و مهربان است."/>
		<aya index="160" text="قوم لوط پيامبران را تكذيب كردند."/>
		<aya index="161" text="آنگاه كه برادرشان لوط گفت: آيا پروا نمى‌كنيد؟"/>
		<aya index="162" text="من براى شما پيامبرى امين هستم."/>
		<aya index="163" text="از خدا بترسيد و از من اطاعت كنيد."/>
		<aya index="164" text="من از شما در برابر هدايت خود مزدى نمى‌طلبم. مزد من تنها بر عهده پروردگار جهانيان است."/>
		<aya index="165" text="چرا از ميان مردم جهان با نران مى‌آميزيد؟"/>
		<aya index="166" text="و همسرانى را كه پروردگارتان برايتان آفريده است ترك مى‌گوييد؟ نه. شما مردمى متجاوز هستيد."/>
		<aya index="167" text="گفتند: اى لوط، اگر بس نكنى، از شهر بيرونت مى‌كنيم."/>
		<aya index="168" text="گفت: من با كار شما دشمنم."/>
		<aya index="169" text="اى پروردگار من، مرا و كسانم را از عاقبت عملى كه مى‌كنند رهايى بخش."/>
		<aya index="170" text="او و همه كسانش را رهانيديم."/>
		<aya index="171" text="مگر پيرزنى كه خواست بماند."/>
		<aya index="172" text="سپس ديگران را هلاك كرديم."/>
		<aya index="173" text="بر آنها بارانى بارانيديم و چه بد بود باران تهديدشدگان."/>
		<aya index="174" text="هرآينه در اين عبرتى است، و بيشترينشان ايمان نياوردند."/>
		<aya index="175" text="هرآينه پروردگار تو پيروزمند و مهربان است."/>
		<aya index="176" text="مردم اَيكه پيامبران را تكذيب كردند."/>
		<aya index="177" text="آنگاه كه شعيب به آنها گفت: آيا پروا نمى‌كنيد؟"/>
		<aya index="178" text="من براى شما پيامبرى امين هستم."/>
		<aya index="179" text="از خدا بترسيد و از من اطاعت كنيد."/>
		<aya index="180" text="من از شما در برابر هدايت خود مزدى نمى‌طلبم. مزد من تنها بر عهده پروردگار جهانيان است."/>
		<aya index="181" text="پيمانه را تمام بپردازيد و كم‌فروشى مكنيد."/>
		<aya index="182" text="و با ترازوى درست وزن كنيد."/>
		<aya index="183" text="به مردم كم مدهيد و بى‌باكانه در زمين فساد مكنيد."/>
		<aya index="184" text="از آن كس كه شما و آفريدگان پيش از شما را آفريده است بترسيد."/>
		<aya index="185" text="گفتند: جز اين نيست كه تو را جادو كرده‌اند."/>
		<aya index="186" text="تو نيز بشرى همانند ما هستى و مى‌پنداريم كه دروغ مى‌گويى."/>
		<aya index="187" text="اگر راست مى‌گويى، پاره‌اى از آسمان را بر سر ما انداز."/>
		<aya index="188" text="گفت: پروردگار من به كارى كه مى‌كنيد داناتر است."/>
		<aya index="189" text="پس تكذيبش كردند و در آن روز ابرى، عذاب آنان را فرو گرفت. و آن عذاب روزى بزرگ بود."/>
		<aya index="190" text="هرآينه در اين عبرتى است، و بيشترينشان ايمان نياوردند."/>
		<aya index="191" text="هرآينه پروردگار تو پيروزمند و مهربان است."/>
		<aya index="192" text="و اين كتاب، نازل شده از جانب پروردگار جهانيان است."/>
		<aya index="193" text="آن را روح‌الامين نازل كرده است،"/>
		<aya index="194" text="بر دل تو، تا از بيم‌دهندگان باشى."/>
		<aya index="195" text="به زبان عربى روشن."/>
		<aya index="196" text="و آن در نوشته‌هاى پيشينيان نيز هست."/>
		<aya index="197" text="آيا اين نشانه برايشان بسنده نيست كه علماى بنى‌اسرائيل از آن آگاهند؟"/>
		<aya index="198" text="اگر آن را بر يكى از عجمان نازل كرده بوديم،"/>
		<aya index="199" text="و بر ايشان مى‌خواندش، بدان ايمان نمى‌آوردند."/>
		<aya index="200" text="بدين‌سان قرآن را در دلهاى مجرمان راه داديم."/>
		<aya index="201" text="بدان ايمان نمى‌آورند تا عذاب دردآور را بنگرند."/>
		<aya index="202" text="و آن عذاب ناگهان و بى‌خبر بر آنان فرود مى‌آيد."/>
		<aya index="203" text="مى‌گويند: آيا ما را مهلتى خواهند داد؟"/>
		<aya index="204" text="آيا به عذاب ما مى‌شتابند؟"/>
		<aya index="205" text="ديدى كه هر چند سالها برخوردارشان ساختيم،"/>
		<aya index="206" text="باز هم عذابى كه به آنها وعده شده بود بر سرشان آمد،"/>
		<aya index="207" text="آن برخورداريها به حالشان سود نكرد؟"/>
		<aya index="208" text="ما هيچ قريه‌اى را هلاك نكرديم جز آنكه برايشان بيم‌دهندگانى بودند."/>
		<aya index="209" text="تا پندشان دهند. زيرا ما ستمكار نيستيم."/>
		<aya index="210" text="و اين قرآن را شياطين نازل نكرده‌اند."/>
		<aya index="211" text="آنان نه درخور اين كارند و نه توان آن دارند."/>
		<aya index="212" text="شياطين را از شنيدن وحى معزول داشته‌اند."/>
		<aya index="213" text="پس با خداى يكتا خداى ديگرى را مخوان تا مباد در شمار مستحقان عذاب درآيى."/>
		<aya index="214" text="خويشاوندان نزديكت را بترسان."/>
		<aya index="215" text="در برابر هر يك از مؤمنان كه از تو پيروى مى‌كند بال فروتنى فرودآر."/>
		<aya index="216" text="و اگر بر تو عصيان ورزيدند بگو: من از كارهاى شما بيزارم."/>
		<aya index="217" text="و بر خداى پيروزمند مهربان توكل كن."/>
		<aya index="218" text="آن كه تو را مى‌بيند آنگاه كه برمى‌خيزى."/>
		<aya index="219" text="و نماز خواندنت را با ديگر نمازگزاران مى‌بيند."/>
		<aya index="220" text="هرآينه اوست شنواى دانا."/>
		<aya index="221" text="آيا شما را آگاه كنم كه شياطين بر چه كسى نازل مى‌شوند؟"/>
		<aya index="222" text="بر هر بسيار دروغگوى گنهكار نازل مى‌شوند."/>
		<aya index="223" text="گوش فرا مى‌دهند و بيشترينشان دروغگويانند."/>
		<aya index="224" text="و گمراهان از پى شاعران مى‌روند."/>
		<aya index="225" text="آيا نديده‌اى كه شاعران در هر واديى سرگشته‌اند؟"/>
		<aya index="226" text="و چيزها مى‌گويند كه خود عمل نمى‌كنند؟"/>
		<aya index="227" text="مگر آنان كه ايمان آوردند و كارهاى شايسته كردند و خدا را فراوان ياد كردند و چون مورد ستم واقع شدند انتقام گرفتند. و ستمكاران به زودى خواهند دانست كه به چه مكانى باز مى‌گردند."/>
	</sura>
	<sura index="27" name="النمل">
		<aya index="1" text="طا، سين. اين است آيات قرآن و كتاب روشنگر."/>
		<aya index="2" text="رهنمون و مژده‌اى است براى مؤمنان:"/>
		<aya index="3" text="آنان كه نماز مى‌گزارند و زكات مى‌دهند و به روز قيامت يقين دارند."/>
		<aya index="4" text="اعمال آنهايى را كه به آخرت ايمان ندارند در نظرشان بياراستيم. از اين روى سرگشته مانده‌اند."/>
		<aya index="5" text="ايشان همان كسانند كه عذاب سخت از آن آنهاست و در آخرت زيانكارترند."/>
		<aya index="6" text="تو كسى هستى كه قرآن از جانب خداى حكيم و دانا به تو تلقين مى‌شود."/>
		<aya index="7" text="موسى به خانواده خود گفت: من از دور آتشى ديدم، زودا كه از آن برايتان خبرى بياورم يا پاره آتشى. شايد گرم شويد."/>
		<aya index="8" text="چون به آتش رسيد، ندايش دادند كه بركت داده شده، آن كه درون آتش است و آن كه در كنار آن است. و منزه است خداى يكتا، آن پروردگار جهانيان."/>
		<aya index="9" text="اى موسى، من خداى پيروزمند حكيم هستم."/>
		<aya index="10" text="عصايت را بيفكن. چون ديدش كه همانند مارى مى‌جنبد، گريزان بازگشت و به عقب ننگريست. اى موسى، مترس. پيامبران نبايد كه در نزد من بترسند."/>
		<aya index="11" text="مگر كسى كه مرتكب گناهى شده باشد و پس از بدكارى، نيكوكار شود. زيرا من آمرزنده و مهربانم."/>
		<aya index="12" text="دستت را در گريبان ببر تا بى‌هيچ آسيبى سفيد بيرون آيد. با نه نشانه نزد فرعون و قومش برو كه مردمى عصيانگرند."/>
		<aya index="13" text="چون نشانه‌هاى روشنگر ما را ديدند گفتند: اين جادويى آشكار است."/>
		<aya index="14" text="با آنكه در دل به آن يقين آورده بودند، ولى از روى ستم و برترى‌جويى انكارش كردند. پس بنگر كه عاقبت تبهكاران چگونه بود."/>
		<aya index="15" text="ما به داود و سليمان دانش داديم. گفتند: سپاس از آن خدايى است كه ما را بر بسيارى از بندگان مؤمن خود برترى داد."/>
		<aya index="16" text="و سليمان وارث داود شد و گفت: اى مردم، به ما زبان مرغان آموختند و از هر نعمتى ارزانى داشتند. و اين عنايتى است آشكار."/>
		<aya index="17" text="سپاهيان سليمان از جن و آدمى و پرنده گرد آمدند و آنها به صف مى‌رفتند."/>
		<aya index="18" text="تا به وادى مورچگان رسيدند. مورچه‌اى گفت: اى مورچگان، به لانه‌هاى خود برويد تا سليمان و لشكريانش شما را بى‌خبر در هم نكوبند."/>
		<aya index="19" text="سليمان از سخن او لبخند زد و گفت: اى پروردگار من، مرا وادار تا سپاس نعمت تو را كه بر من و پدر و مادر من ارزانى داشته‌اى به جاى آورم و كارهاى شايسته‌اى كنم كه تو خشنود شوى، و مرا به رحمت خود در شمار بندگان شايسته‌ات درآور."/>
		<aya index="20" text="در ميان مرغان جستجو كرد و گفت: چرا هدهد را نمى‌بينم، آيا از غايب‌شدگان است؟"/>
		<aya index="21" text="به سخت‌ترين وجهى عذابش مى‌كنم يا سرش را مى‌برم، مگر آنكه براى من دليلى روشن بياورد."/>
		<aya index="22" text="درنگش به درازا نكشيد. بيامد و گفت: به چيزى دست يافته‌ام كه تو دست نيافته بودى و از سبا برايت خبرى درست آورده‌ام."/>
		<aya index="23" text="زنى را يافتم كه بر آنها پادشاهى مى‌كند. از هر نعمتى برخوردار است و تختى بزرگ دارد."/>
		<aya index="24" text="ديدم كه خود و مردمش به جاى خداى يكتا آفتاب را سجده مى‌كنند. و شيطان اعمالشان را در نظرشان بياراسته است و از راه خدا منحرفشان كرده است، چنان كه روى هدايت نخواهند ديد."/>
		<aya index="25" text="چرا خدايى را كه نهان آسمانها و زمين را آشكار مى‌كند و هر چه را پنهان مى‌داريد يا آشكار مى‌سازيد مى‌داند، سجده نكنند؟"/>
		<aya index="26" text="خداى يكتا كه هيچ خدايى جز او نيست. پروردگار عرش عظيم."/>
		<aya index="27" text="گفت: اكنون بنگريم كه راست گفته‌اى يا در شمار دروغگويانى."/>
		<aya index="28" text="اين نامه مرا ببر و بر آنها افكن، سپس به يكسو شو و بنگر كه چه جواب مى‌دهند."/>
		<aya index="29" text="آن گفت: اى بزرگان، نامه‌اى گرامى به سوى من افكنده شد."/>
		<aya index="30" text="نامه از سليمان است و اين است: «به نام خداى بخشاينده مهربان.»"/>
		<aya index="31" text="«بر من برترى مجوييد و به تسليم نزد من بياييد.»"/>
		<aya index="32" text="زن گفت: اى بزرگان، در كار من رأى بدهيد، كه تا شما حاضر نباشيد من هيچ كارى را فيصل نتوانم داد."/>
		<aya index="33" text="گفتند: ما قدرتمندان و خداوندان نبرد سخت هستيم. كارها به دست توست. بنگر كه چه فرمان مى‌دهى."/>
		<aya index="34" text="زن گفت: پادشاهان چون به قريه‌اى درآيند، تباهش مى‌كنند و عزيزانش را ذليل مى‌سازند. آرى چنين كنند."/>
		<aya index="35" text="من هديه‌اى نزدشان مى‌فرستم و مى‌نگرم كه قاصدان چه جواب مى‌آورند."/>
		<aya index="36" text="چون قاصد نزد سليمان آمد، سليمان گفت: آيا مى‌خواهيد به مال مرا يارى كنيد؟ آنچه خدا به من داده از آنچه به شما داده بهتر است. نه، شما به هديه خويش شادمان هستيد."/>
		<aya index="37" text="اكنون به نزدشان بازگرد. سپاهى بر سرشان مى‌كشيم كه هرگز طاقت آن را نداشته باشند. و به خوارى و خفت از آنجا بيرونشان مى‌كنيم."/>
		<aya index="38" text="گفت: اى بزرگان، كدام يك از شما تخت او را -پيش از آنكه به تسليم نزد من آيند- برايم مى‌آورد؟"/>
		<aya index="39" text="عفريتى از ميان جنها گفت: من، قبل از آنكه از جايت برخيزى، آن را نزد تو حاضر مى‌كنم، كه من بر اين كار هم توانايم و هم امين."/>
		<aya index="40" text="و آن كس كه از علم كتاب بهره‌اى داشت گفت: من، پيش از آنكه چشم بر هم زنى، آن را نزد تو مى‌آورم. چون آن را نزد خود ديد، گفت: اين بخشش پروردگار من است، تا مرا بيازمايد كه سپاسگزارم يا كافر نعمت. پس هر كه سپاس گويد براى خود گفته است و هر كه كفران ورزد پروردگار من بى‌نياز و كريم است."/>
		<aya index="41" text="گفت: تختش را ديگرگون كنيد، ببينيم آن را باز مى‌شناسد يا از آنهاست كه باز نتوانند شناخت."/>
		<aya index="42" text="چون آمد گفتندش: آيا تخت تو چنين بود؟ گفت: گويى همان است. و ما پيش از اين آگاه شده بوديم و تسليم بوده‌ايم."/>
		<aya index="43" text="و او را از هر چه به جز خداى يكتا مى‌پرستيد، بازداشت. زيرا او در زمره كافران بود."/>
		<aya index="44" text="گفتندش: به صحن قصر درآى. چون بديدش پنداشت كه آبگيرى ژرف است. دامن از ساقهايش برگرفت. سليمان گفت: اين صحنى است صاف از آبگينه. گفت: اى پروردگار من، من بر خويشتن ستم كرده‌ام و اينك با سليمان در برابر پروردگار جهانيان تسليم شدم."/>
		<aya index="45" text="و بر قوم ثمود برادرشان صالح را فرستاديم كه: خداى يكتا را بپرستيد. ناگهان دو گروه شدند و با يكديگر به خصومت برخاستند."/>
		<aya index="46" text="گفت: اى قوم من، چرا پيش از نيكى بر بدى مى‌شتابيد؟ چرا از خدا آمرزش نمى‌خواهيد؟ شايد بر شما رحمت آورد."/>
		<aya index="47" text="گفتند: ما تو را و يارانت را به فال بد گرفته‌ايم. گفت: جزاى شما نزد خداست. اينك مردمى فريب‌خورده هستيد."/>
		<aya index="48" text="در شهر نه مرد ناصالح بودند كه در آن سرزمين فساد مى‌كردند نه اصلاح."/>
		<aya index="49" text="گفتند: به خدا سوگند خوريد كه بر او و كسانش شبيخون زنيم. و چون كسى به طلب خونش برخيزد، بگوييم: ما به هنگام هلاكت كسان او آنجا نبوده‌ايم، و ما راست گفتاريم."/>
		<aya index="50" text="و غافل بودند كه اگر آنها حيله‌اى انديشيده‌اند ما نيز حيله‌اى انديشيده‌ايم."/>
		<aya index="51" text="بنگر كه عاقبت مكرشان چه شد: ما آنها و قومشان را به تمامى هلاك كرديم."/>
		<aya index="52" text="آن خانه‌هاى آنهاست كه به كيفر ظلمى كه مى‌كردند خالى افتاده است. در آن دانايان را عبرتى است."/>
		<aya index="53" text="آنهايى را كه ايمان آورده بودند و پرهيزگار بودند، نجات داديم."/>
		<aya index="54" text="و لوط را به يادآر. آنگاه كه به قوم خود گفت: كارهاى زشت مرتكب مى‌شويد، در حالى كه خود به زشتى آن آگاهيد؟"/>
		<aya index="55" text="چرا از روى شهوت به جاى زنان به مردان مى‌گراييد؟ شما مردمى نادان هستيد."/>
		<aya index="56" text="جواب قوم او جز اين نبود كه گفتند: خاندان لوط را از قريه خود بيرون كنيد. آنان دعوى پاكى مى‌كنند."/>
		<aya index="57" text="او و كسانش، جز زنش، را نجات داديم. چنان خواستيم كه آن زن از بازماندگان باشد."/>
		<aya index="58" text="بارانى بر آنها بارانيديم و باران تهديدشدگان چه بد بارانى است."/>
		<aya index="59" text="بگو: سپاس اللّه را و سلام بر بندگان برگزيده او. آيا اللّه بهتر است يا آن چيزها كه شريك او قرار مى‌دهند؟"/>
		<aya index="60" text="يا آن كسى كه آسمانها و زمين را آفريد و از آسمان برايتان آب فرستاد، و بدان بوستانهايى خوش‌منظر رويانيديم كه شما را توان رويانيدن درختى از آن نيست. آيا با وجود اللّه خداى ديگرى هست؟ نه، آنها مردمى هستند از حق منحرف."/>
		<aya index="61" text="يا آن كه زمين را آرامگاه ساخت و در آن رودها پديد آورد و كوه‌ها، و ميان دو دريا مانعى قرار داد. آيا با وجود اللّه خداى ديگرى هست؟ نه، بيشترينشان نمى‌دانند."/>
		<aya index="62" text="يا آن كه درمانده را چون بخواندش پاسخ مى‌دهد و رنج از او دور مى‌كند و شما را در زمين جانشين پيشينيان مى‌سازد. آيا با وجود اللّه خداى ديگرى هست؟ چه اندك پند مى‌گيريد."/>
		<aya index="63" text="يا آن كه شما را در تاريكيهاى بيابان و دريا راه مى‌نمايد، و آن كه پيش از باران رحمتش بادها را به مژده مى‌فرستد. آيا با وجود اللّه خداى ديگرى هست؟ اللّه برتر است از هر چه شريك او مى‌سازند."/>
		<aya index="64" text="يا آن كه مخلوقات را مى‌آفريند سپس آنها را باز مى‌گرداند، و آن كه از آسمان و زمين به شما روزى مى‌دهد. آيا با وجود اللّه خداى ديگرى هست؟ بگو: اگر راست مى‌گوييد، برهان خويش بياوريد."/>
		<aya index="65" text="بگو: هيچ كس در آسمانها و زمين غيب نمى‌داند مگر اللّه. و نيز نمى‌دانند چه وقت زنده مى‌شوند."/>
		<aya index="66" text="در باب آخرت به يقين رسيدند؟ نه، همچنان در شك هستند، كه مردمى نابينايند."/>
		<aya index="67" text="كافران گفتند: چگونه اگر ما و پدرانمان خاك شديم ما را از قبر بيرون مى‌آورند؟"/>
		<aya index="68" text="به ما و پدرانمان هم پيش از اين چنين وعده‌اى داده بودند. اينها چيزى جز افسانه‌هاى پيشينيان نيست."/>
		<aya index="69" text="بگو: در زمين سير كنيد و بنگريد كه پايان كار مجرمان چگونه بوده است."/>
		<aya index="70" text="بر ايشان اندوهگين مباش و از حيله‌اى كه مى‌انديشند تنگدل مشو."/>
		<aya index="71" text="مى‌گويند: اگر راست مى‌گوييد، آن وعده چه وقت خواهد بود؟"/>
		<aya index="72" text="بگو: شايد پاره‌اى از آنچه به شتاب مى‌طلبيد نزديك شما باشد."/>
		<aya index="73" text="و پروردگار تو فضل خود را بر مردم ارزانى مى‌دارد، ولى بيشترينشان شكر نمى‌گويند."/>
		<aya index="74" text="و پروردگار تو مى‌داند كه چه چيز را در دل نهان كرده‌اند و چه چيز را آشكار مى‌سازند."/>
		<aya index="75" text="و در آسمانها و زمين هيچ رازى نيست، مگر آنكه در كتاب مبين آمده است."/>
		<aya index="76" text="اين قرآن بسيارى از چيزهايى را كه بنى‌اسرائيل در آن اختلاف دارند، بر ايشان حكايت مى‌كند."/>
		<aya index="77" text="و براى مؤمنان هدايت و رحمت است."/>
		<aya index="78" text="هرآينه پروردگار تو به رأى خويش ميانشان قضاوت خواهد كرد، كه او پيروزمند و داناست."/>
		<aya index="79" text="پس بر خدا توكل كن كه تو همراه با حقيقتى روشن هستى."/>
		<aya index="80" text="تو نمى‌توانى مردگان را شنوا سازى و آواز خود را به گوش كرانى كه از تو روى مى‌گردانند برسانى."/>
		<aya index="81" text="تو نمى‌توانى كوران را از گمراهيشان راه نمايى. آواز خود را تنها به گوش كسانى توانى رساند كه به آيات ما ايمان آورده‌اند و مسلمان هستند."/>
		<aya index="82" text="چون فرمان قيامت مقرّر گردد، بر ايشان جنبنده‌اى از زمين بيرون مى‌آوريم كه با آنان سخن بگويد كه اين مردم به آيات ما يقين نمى‌آوردند."/>
		<aya index="83" text="روزى كه از هر ملتى فوجى -از آنان كه آيات ما را تكذيب مى‌كردند- گرد مى‌آوريم و آنان را به صف برانند؛"/>
		<aya index="84" text="تا چون به محشر برسند، گويد: آيا شما آيات مرا تكذيب مى‌كرديد و حال آنكه دانش شما بدان احاطه نيافته بود؟ آن چه كارى بود كه مى‌كرديد؟"/>
		<aya index="85" text="به كيفر ستمى كه مى‌كردند حكم عذاب بر آنها مقرر شود. بى‌آنكه هيچ سخنى بگويند."/>
		<aya index="86" text="آيا نمى‌بينند كه شب را پديد آورديم تا در آن بيارامند و روز را روشنى بخشيديم. هرآينه در اين براى مؤمنان عبرتهاست."/>
		<aya index="87" text="روزى كه در صور دميده شود و همه كسانى كه در آسمانها و زمين هستند -مگر آن كه خدا بخواهد- بترسند و همه خوار و ذليل به سوى او روان شوند."/>
		<aya index="88" text="و كوه‌ها را بينى، پندارى كه جامدند، حال آنكه به سرعت ابر مى‌روند. كار خداوند است كه هر چيزى را به كمال پديد آورده است. هرآينه او به هر چه مى‌كنيد آگاه است."/>
		<aya index="89" text="هر كس كه كار نيكى كند بهتر از آن را پاداش گيرد و نيكوكاران از وحشت آن روز در امان باشند."/>
		<aya index="90" text="و آنان را كه كارهاى بد مى‌كنند سرنگون در آتش اندازند، آيا جز بر وفق كارهايى كه كرده‌ايد كيفر يابيد؟"/>
		<aya index="91" text="به من فرمان شده كه پروردگار اين شهر را بپرستم. شهرى كه خداوندى كه همه چيز از آن اوست حرمتش نهاده، و مأمورم كه از مسلمانان باشم."/>
		<aya index="92" text="و قرآن را تلاوت كنم. پس هر كه هدايت يافت به سود خود هدايت يافته است و هر كه گمراه شد، بگو: جز اين نيست كه من بيم‌دهنده‌اى هستم."/>
		<aya index="93" text="و بگو: سپاس خدا راست. آيات خود را به شما خواهد نمود تا آنها را بشناسيد. و پروردگار تو از هيچ كارى كه مى‌كنيد بى‌خبر نيست."/>
	</sura>
	<sura index="28" name="القصص">
		<aya index="1" text="طا. سين. ميم."/>
		<aya index="2" text="اين است آيات اين كتاب روشنگر."/>
		<aya index="3" text="براى آنها كه ايمان مى‌آورند داستان راستين موسى و فرعون را بر تو مى‌خوانيم."/>
		<aya index="4" text="فرعون در آن سرزمين برترى جست و مردمش را فرقه‌فرقه ساخت. فرقه‌اى را زبون مى‌داشت و پسرانشان را مى‌كشت و زنانشان را زنده مى‌گذاشت كه او از تبهكاران بود."/>
		<aya index="5" text="و ما بر آن هستيم كه بر مستضعفان روى زمين نعمت دهيم و آنان را پيشوايان سازيم و وارثان گردانيم."/>
		<aya index="6" text="و آنها را در آن سرزمين مكانت بخشيم و به فرعون و هامان و لشكريانشان چيزى را كه از آن مى‌ترسيدند نشان دهيم."/>
		<aya index="7" text="و به مادر موسى وحى كرديم كه: شيرش بده و اگر بر او بيمناك شدى به دريايش بينداز و مترس و غمگين مشو، او را به تو باز مى‌گردانيم و در شمار پيامبرانش مى‌آوريم."/>
		<aya index="8" text="خاندان فرعون يافتندش تا دشمنشان و سبب اندوهشان گردد. فرعون و هامان و لشكرهاشان خطا مى‌كردند."/>
		<aya index="9" text="زن فرعون گفت: اين مايه شادمانى من و توست. او را مكشيد، شايد به ما سودى برساند يا او را به فرزندى گيريم. و نمى‌دانستند كه چه مى‌كنند."/>
		<aya index="10" text="مادر موسى را دل تهى شد. و اگر دلش را قوى نكرده بوديم كه از مؤمنان باشد، نزديك بود كه آن راز را فاش سازد."/>
		<aya index="11" text="و به خواهر او گفت: از پى او برو. و زن بى‌آنكه آنان دريابند از دور در او مى‌نگريست."/>
		<aya index="12" text="پستان همه دايگان را از پيش بر او حرام كرده بوديم. آن زن گفت: آيا مى‌خواهيد شما را به خانواده‌اى راهنمايى كنم كه او را برايتان نگه دارند و نيكخواهش باشند؟"/>
		<aya index="13" text="پس او را نزد مادرش برگردانيديم تا چشمان آن زن روشن گردد و غمگين نباشد و بداند كه وعده خدا حق است، ولى بيشترينشان نمى‌دانند."/>
		<aya index="14" text="چون به حد بلوغ رسيد و برومند شد، او را فرزانگى و دانش داديم و نيكوكاران را چنين پاداش مى‌دهيم."/>
		<aya index="15" text="بى‌خبر از مردم شهر به شهر داخل شد. دو تن را ديد كه با هم نزاع مى‌كنند. اين يك از پيروانش بود و آن يك از دشمنانش. آن كه از پيروانش بود بر ضد آن ديگر كه از دشمنانش بود از او يارى خواست. موسى مشتى بر او نواخت و او را كشت. گفت: اين كار شيطان بود. او به آشكارا دشمنى گمراه‌كننده است."/>
		<aya index="16" text="گفت: اى پروردگار من، من به خود ستم كردم، مرا بيامرز. و خدايش بيامرزيد. زيرا آمرزنده و مهربان است."/>
		<aya index="17" text="گفت: اى پروردگار من، به پاس نعمتى كه بر من عطا كردى هرگز پشتيبان گنهكاران نخواهم شد."/>
		<aya index="18" text="ديگر روز در شهر ترسان و چشم بر راه حادثه مى‌گرديد. مردى كه ديروز از او مدد خواسته بود باز هم از او مدد خواست. موسى به او گفت: تو به آشكارا گمراه هستى."/>
		<aya index="19" text="چون خواست مردى را كه دشمن هر دو آنها بود بزند، گفت: اى موسى، آيا مى‌خواهى همچنان كه ديروز يكى را كشتى مرا نيز بكشى؟ تو مى‌خواهى كه در اين سرزمين جبارى باشى و نمى‌خواهى كه از مصلحان باشى."/>
		<aya index="20" text="مردى از دور دست شهر دوان آمد و گفت: اى موسى، مهتران شهر در باره تو رأى مى‌زنند تا بكشندت. بيرون برو. من خيرخواه تو هستم."/>
		<aya index="21" text="ترسان و نگران از شهر بيرون شد. گفت: اى پروردگار من، مرا از ستمكاران رهايى بخش."/>
		<aya index="22" text="چون به جانب مدين روان شد، گفت: شايد پروردگار من مرا به راه راست رهبرى كند."/>
		<aya index="23" text="چون به آب مدين رسيد، گروهى از مردم را ديد كه چارپايان خود را آب مى‌دهند و پشت سرشان دو زن را ديد كه گوسفندان خود را باز مى‌رانند. گفت: شما چه مى‌كنيد؟ گفتند: ما آب نمى‌دهيم تا آنگاه كه چوپانان باز گردند، كه پدر ما پيرى بزرگوار است."/>
		<aya index="24" text="گوسفندانشان را آب داد. سپس به سايه بازگشت و گفت: اى پروردگار من، من به آن نعمتى كه برايم مى‌فرستى نيازمندم."/>
		<aya index="25" text="يكى از آن دو زن كه به آزرم راه مى‌رفت نزد او آمد و گفت: پدرم تو را مى‌خواند تا مزد آب‌دادنت را بدهد. چون نزد او آمد و سرگذشت خويش بگفت، گفت: مترس، كه تو از مردم ستمكاره نجات يافته‌اى."/>
		<aya index="26" text="يكى از آن دو گفت: اى پدر، اجيرش كن، كه اگر چنين كنى بهترين مرد نيرومند امينى است كه اجير كرده‌اى."/>
		<aya index="27" text="گفت: مى‌خواهم يكى از اين دو دخترم را زن تو كنم به شرط آنكه هشت سال مزدور من باشى. و اگر ده سال را تمام كنى، خود خدمتى است و من نمى‌خواهم كه تو را به مشقت افكنم. ان شاء اللّه مرا از صالحان خواهى يافت."/>
		<aya index="28" text="گفت: اين است پيمان ميان من و تو. هر يك از دو مدت را كه سپرى سازم بر من ستمى نخواهد رفت و خدا بر آنچه مى‌گوييم وكيل است."/>
		<aya index="29" text="چون موسى مدت را به سر آورد و با زنش روان شد، از سوى طور آتشى ديد. به كسان خود گفت: درنگ كنيد. آتشى ديدم. شايد از آن خبرى يا پاره آتشى بياورم تا گرم شويد."/>
		<aya index="30" text="چون نزد آتش آمد، از كناره راست وادى در آن سرزمين مبارك، از آن درخت ندا داده شد كه: اى موسى، من خداى يكتا پروردگار جهانيانم."/>
		<aya index="31" text="عصايت را بينداز. چون ديدش كه همانند مارى مى‌جنبد، گريزان بازگشت و به عقب ننگريست. اى موسى، پيش آى و مترس. تو در امان هستى."/>
		<aya index="32" text="دست خود در گريبان ببر تا بيرون آيد سفيد بى‌هيچ آسيبى. و تا از وحشت بيارامى دست خود در بغل كن. اين دو از جانب پروردگارت حجتهاى تو براى فرعون و مهتران اوست، كه آنان مردمى نافرمانند."/>
		<aya index="33" text="گفت: اى پروردگار من، يكى از ايشان را كشته‌ام، و مى‌ترسم مرا بكشند."/>
		<aya index="34" text="و برادرم هارون به زبان از من فصيح‌تر است، او را به مدد من بفرست تا مرا تصديق كند، كه بيم آن دارم كه دروغگويم شمارند."/>
		<aya index="35" text="گفت: تو را به برادرت قويدست خواهيم كرد و برايتان حجتى قرار مى دهيم. به سبب نشانه‌هايى كه شما را داده‌ايم، به شما دست نخواهند يافت. شما و پيروانتان پيروز خواهيد بود."/>
		<aya index="36" text="چون موسى آيات روشن ما را نزدشان آورد گفتند: اين جادويى است برساخته، ما از نياكانمان چنين چيزهايى نشنيده‌ايم."/>
		<aya index="37" text="و موسى گفت: پروردگار من به آن كسى كه از جانب او به هدايت آمده است و عاقبت پسنديده در آن سراى از آن اوست، آگاه‌تر است. زيرا ستمكاران رستگار نمى‌شوند."/>
		<aya index="38" text="فرعون گفت: اى مهتران، من براى شما خدايى جز خود نمى‌شناسم. اى هامان، براى من آجر بپز و طارمى بلند بساز، مگر خداى موسى را ببينم، كه دروغگويش پندارم."/>
		<aya index="39" text="او و لشكرهايش به ناحق در زمين سركشى كردند و پنداشتند كه به نزد ما بازگردانيده نمى‌شوند."/>
		<aya index="40" text="پس او و لشكرهايش را گرفتيم و به دريا افكنديم. بنگر كه عاقبت كار ستمكاران چگونه بود."/>
		<aya index="41" text="و آنان را از آن گونه پيشوايانى ساختيم كه مردم را به آتش دعوت مى‌كنند و در روز قيامت كسى ياريشان نكند."/>
		<aya index="42" text="در اين دنيا از پى‌شان لعنت روانه ساختيم و در روز قيامت از زشت‌رويانند."/>
		<aya index="43" text="پس از آنكه مردم روزگار پيشين را هلاك ساختيم، به موسى كتاب داديم تا مردم را بصيرت و هدايت و رحمت باشد. شايد پند گيرند."/>
		<aya index="44" text="آنگاه كه به موسى فرمان امر نبوت را وحى كرديم تو نه در جانب غربى طور بودى و نه از حاضران."/>
		<aya index="45" text="ولى ما از آن پس نسلهايى را بيافريديم كه عمرشان به درازا كشيد. و تو در ميان مردم مدين مقيم نبودى كه آيات ما را بر آنها بخوانى. ولى ما بوديم كه پيامبرانى مى‌فرستاديم."/>
		<aya index="46" text="تو در كنار طور نبودى آنگاه كه موسى را ندا در داديم. ولى اين رحمتى است از جانب پروردگارت تا مردمى را كه پيش از تو بيم‌دهنده‌اى نداشتند، بيم دهى. باشد كه پندپذير شوند."/>
		<aya index="47" text="تا چون به سبب اعمالى كه مرتكب شده‌اند مصيبتى به آنها رسد نگويند: اى پروردگار ما، چرا پيامبرى بر ما نفرستادى تا از آيات تو پيروى كنيم و از مؤمنان باشيم؟"/>
		<aya index="48" text="چون پيامبر راستگوى از جانب ما بر آنان مبعوث شد، گفتند: چرا آنچه به موسى داده شده به او داده نشده؟ آيا اينان پيش از اين به آنچه به موسى داده شده بود كافر نشده بودند؟ و گفتند كه اين هر دو، دو جادوست همانند هم و ما به هيچ يك ايمان نمى‌آوريم."/>
		<aya index="49" text="بگو: اگر راست مى‌گوييد، از جانب خداوند كتابى بياوريد كه از اين دو بهتر راه بنمايد تا من هم از آن پيروى كنم."/>
		<aya index="50" text="پس اگر اجابتت نكردند، بدان كه از پى هواى نفس خويش مى‌روند و كيست گمراه‌تر از آن كس كه بى‌آنكه راهنمايى از خدا خواهد، از پى هواى نفس خويش رود؟ زيرا خدا مردم ستمكاره را هدايت نمى‌كند."/>
		<aya index="51" text="برايشان سخن در سخن پيوستيم، باشد كه پندپذير گردند."/>
		<aya index="52" text="كسانى كه پيش از اين كتاب، كتابشان داده بوديم بدان ايمان مى‌آورند."/>
		<aya index="53" text="و چون بر آنان تلاوت شد گفتند: بدان ايمان آورديم. حقى است از جانب پروردگار ما و ما پيش از آن تسليم بوده‌ايم."/>
		<aya index="54" text="اينان به سبب صبرى كه كرده‌اند دو بار پاداش داده شوند. اينان بدى را به نيكى مى‌زدايند و نيز از آنچه روزيشان داده‌ايم انفاق مى‌كنند."/>
		<aya index="55" text="و چون سخن لغوى بشنوند، از آن اعراض كنند و گويند: كردارهاى ما از آن ما و كردارهاى شما از آن شما. به سلامت بمانيد. ما خواستار جاهلان نيستيم."/>
		<aya index="56" text="تو هر كس را كه بخواهى هدايت نمى‌كنى. خداست كه هر كه را بخواهد هدايت مى‌كند و او هدايت يافتگان را بهتر مى‌شناسد."/>
		<aya index="57" text="گفتند: اگر از كيش تو پيروى كنيم، ما را از سرزمينمان بر مى‌كنند. آيا آنها را در حرمى امن جاى نداده‌ايم كه همه گونه ثمرات در آن فراهم مى‌شود، و اين رزقى است از جانب ما؟ ولى بيشترينشان نمى‌دانند."/>
		<aya index="58" text="چه بسا مردم قريه‌اى را هلاك ساختيم كه از زندگى خويش دچار سرمستى شده بودند و اين خانه‌هاى آنهاست كه بعد از آنها، جز اندك زمانى كس در آنها سكنى نگرفت و ما وارث آنان بوديم."/>
		<aya index="59" text="پروردگار تو مردم قريه‌ها را هلاك نكرد تا آنگاه كه از خودشان پيامبرى بر آنها مبعوث داشت و او آيات ما را بر آنها بخواند. و ما قريه‌ها را نابود نكرده‌ايم مگر آنكه مردمش ستمكار بوده‌اند."/>
		<aya index="60" text="چيزهايى كه به شما داده شده است، برخوردارى و آرايش اين زندگى دنيوى است. حال آنكه آنچه نزد خداست، بهتر و ماندنى‌تر است. چرا در نمى‌يابيد؟"/>
		<aya index="61" text="آيا آن كس كه او را وعده‌هاى نيك داده‌ايم و آن وعده‌ها را خواهد ديد، همانند كسى است كه او را از متاع اينجهانى برخوردار كرده‌ايم و در روز قيامت هم به بازخواستش فرا مى‌خوانيم؟"/>
		<aya index="62" text="و روزى كه آنان را ندا مى‌دهد و مى‌گويد: شريكانى را كه براى من مى‌پنداشته‌ايد كجايند؟"/>
		<aya index="63" text="آنان كه حكم درباره‌شان محقق شده مى‌گويند: اى پروردگار ما، اينان كسانى هستند كه ما گمراهشان كرديم. از آن رو گمراهشان كرديم كه خود گمراه بوديم. از آنها بيزارى مى‌جوييم و به تو مى‌گرويم. اينان ما را نمى‌پرستيده‌اند."/>
		<aya index="64" text="و گفته شود: اكنون بتانتان را بخوانيد. مى‌خوانندشان، ولى به آنها پاسخ نمى‌دهند. و چون عذاب را ببينند آرزو كنند كه كاش از هدايت‌يافتگان مى‌بودند."/>
		<aya index="65" text="و روزى كه خدا ندايشان دهد و گويد: پيامبران را چگونه اجابت كرديد؟"/>
		<aya index="66" text="در اين روز خبرها بر آنان پوشيده شود و از يكديگر نيز نتوانند پرسيد."/>
		<aya index="67" text="اما آن كس كه توبه كرده و ايمان آورده و عمل صالح به جاى آورده، شايد كه از رستگاران باشد."/>
		<aya index="68" text="پروردگار تو هر چه را كه بخواهد مى‌آفريند و برمى‌گزيند. ولى ايشان را توان اختيار نيست. منزه است خدا و از هر چه برايش شريك مى‌سازند برتر است."/>
		<aya index="69" text="و پروردگار تو هر چه را كه در دل پنهان داشته‌اند يا آشكار كرده‌اند مى‌داند."/>
		<aya index="70" text="اوست خداى يكتا. هيچ خدايى به جز او نيست. ستايش خاص اوست، چه در اين جهان و چه در جهان ديگر. و فرمان فرمان اوست. و همگان به او بازگردانده مى‌شويد."/>
		<aya index="71" text="بگو: چه تصور مى‌كنيد اگر الله شبتان را تا روز قيامت طولانى سازد؟ جز او كدام خداست كه شما را روشنى ارزانى دارد؟ مگر نمى‌شنويد؟"/>
		<aya index="72" text="بگو: چه تصور مى‌كنيد اگر الله روزتان را تا روز قيامت طولانى سازد؟ جز او كدام خداست كه شما را شب ارزانى دارد كه در آن بياساييد؟ مگر نمى‌بينيد؟"/>
		<aya index="73" text="و از رحمت او آنكه براى شما شب و روز را پديد آورد تا در آن يك بياساييد و در اين يك به طلب روزى برخيزيد، باشد كه سپاس گوييد."/>
		<aya index="74" text="و روزى كه خدا ندايشان دهد و گويد: شريكانى را كه براى من تصور مى‌كرديد، كجايند؟"/>
		<aya index="75" text="و از هر ملتى شاهدى بياوريم و گوييم: برهان خويش بياوريد. آنگاه بدانند كه حق از آن الله است و آن بتان كه به دروغ خدا مى‌خواندند تباه شوند."/>
		<aya index="76" text="قارون از قوم موسى بود كه بر آنها افزونى جست. و به او چنان گنجهايى داديم كه حمل كليدهايش بر گروهى از مردم نيرومند دشوار مى‌نمود. آنگاه كه قومش به او گفتند: سرمست مباش، زيرا خدا سرمستان را دوست ندارد،"/>
		<aya index="77" text="در آنچه خدايت ارزانى داشته، سراى آخرت را بجوى و بهره خويش را از دنيا فراموش مكن. و همچنان كه خدا به تو نيكى كرده نيكى كن و در زمين از پى فساد مرو كه خدا فسادكنندگان را دوست ندارد."/>
		<aya index="78" text="گفت: آنچه به من داده شده، در خور دانش من بوده است. آيا ندانسته است كه خدا پيش از او نسلهايى را هلاك كرده كه قوتشان از او افزون‌تر و شمارشان بيشتر بوده است؟ و اين مجرمان را از گناهشان نمى‌پرسند."/>
		<aya index="79" text="آراسته به زيورهاى خود به ميان مردمش آمد. آنان كه خواستار زندگى دنيوى بودند گفتند: اى كاش آنچه به قارون داده شده ما را نيز مى‌بود، كه او سخت برخوردار است."/>
		<aya index="80" text="اما دانش‌يافتگان گفتند: واى بر شما. براى آنها كه ايمان مى‌آورند و كارهاى شايسته مى‌كنند ثواب خدا بهتر است. و بدين ثواب جز صابران نرسند."/>
		<aya index="81" text="پس او و خانه‌اش را در زمين فرو برديم و در برابر خدا هيچ گروهى نداشت كه ياريش كند و خود يارى كردن خويش نمى‌توانست."/>
		<aya index="82" text="روز ديگر آن كسان كه ديروز آرزو مى‌كردند كه به جاى او مى‌بودند، مى‌گفتند: شگفتا كه خدا روزى هر كس را كه خواهد فراوان كند يا تنگ سازد. اگر خدا به ما نيز نعمت فراوان داده بود، ما را نيز در زمين فرو مى‌برد. نمى‌بينى كه كافران رستگار نمى‌شوند؟"/>
		<aya index="83" text="اين سراى آخرت را از آن كسانى ساخته‌ايم كه در اين جهان نه خواهان برترى‌جويى هستند و نه خواهان فساد. و سرانجام نيك از آن پرهيزگاران است."/>
		<aya index="84" text="هر كس كه كار نيكى به جاى آرد، بهتر از آن را پاداش يابد و هر كه مرتكب گناهى شود، پس آنان كه مرتكب گناه مى‌شوند جز به اندازه عملشان مجازات نشوند."/>
		<aya index="85" text="آن كس كه قرآن را بر تو فرض كرده است تو را به وعده‌گاهت باز مى‌گرداند. بگو: پروردگار من بهتر مى‌داند كه چه كسى بر راه راست است و چه كسى در گمراهى آشكار است."/>
		<aya index="86" text="اگر رحمت پروردگارت نبود، اميد آن را نداشتى كه اين كتاب بر تو القا شود. پس نبايد پشتيبان كافران باشى."/>
		<aya index="87" text="پس از آنكه آيات خدا بر تو نازل شد، تو را از آن منحرف نكنند. مردم را به سوى پروردگارت بخوان و از مشركان مباش."/>
		<aya index="88" text="با خداى يكتا خداى ديگرى را مخوان. هيچ خدايى جز او نيست. هر چيزى نابودشدنى است مگر ذات او. فرمان، فرمان اوست و همه به او بازگردانيده شويد."/>
	</sura>
	<sura index="29" name="العنكبوت">
		<aya index="1" text="الف، لام، ميم."/>
		<aya index="2" text="آيا مردم پنداشته‌اند كه چون بگويند: ايمان آورديم، رها شوند و ديگر آزمايش نشوند؟"/>
		<aya index="3" text="هر آينه مردمى را كه پيش از آنها بودند آزموديم، تا خدا كسانى را كه راست گفته‌اند معلوم دارد و دروغگويان را متمايز گرداند."/>
		<aya index="4" text="آيا آنان كه مرتكب گناه مى‌شوند پنداشته‌اند كه از ما مى‌گريزند؟ چه بد داورى مى‌كنند."/>
		<aya index="5" text="هر كس كه به ديدار خدا اميد مى‌دارد بداند كه وعده خدا آمدنى است و او شنوا و داناست."/>
		<aya index="6" text="هر كه جهاد كند به سود خود كرده است، زيرا خدا از همه جهانيان بى‌نياز است."/>
		<aya index="7" text="گناهان آنان را كه ايمان آوردند و كارهاى شايسته كردند، مى‌زداييم و بهتر از آنچه عمل كرده‌اند پاداششان مى‌دهيم."/>
		<aya index="8" text="به آدمى سفارش كرديم كه به پدر و مادر خود نيكى كند. و اگر آن دو بكوشند كه تو چيزى را كه بدان آگاه نيستى شريك من قرار دهى، اطاعتشان مكن. بازگشت همه شما به سوى من است و شما را به كارهايى كه مى‌كرده‌ايد آگاه مى‌كنم."/>
		<aya index="9" text="كسانى را كه ايمان آوردند و كردارهاى شايسته كردند در زمره صالحان در آوريم."/>
		<aya index="10" text="بعضى از مردم مى‌گويند: به خدا ايمان آورده‌ايم. و چون در راه خدا آزارى ببينند، آن آزار را چون عذاب خدا به شمار مى‌آورند. و چون از سوى پروردگار تو مددى رسد، مى‌گويند: ما نيز با شما بوده‌ايم. آيا خدا به آنچه در دلهاى مردم جهان مى‌گذرد آگاه‌تر نيست؟"/>
		<aya index="11" text="البته خدا مى‌داند كه مؤمنان چه كسانند و منافقان چه كسان."/>
		<aya index="12" text="كافران به مؤمنان گفتند: به راه ما بياييد، بار گناهتان بر گردن ما. حال آنكه اينان بار گناه كسى را بر گردن نخواهند گرفت و دروغ مى‌گويند."/>
		<aya index="13" text="بلكه بار گناه خود و بارهايى با بار خود بر گردن خواهند گذاشت و در روز قيامت به سبب دروغهايى كه بر هم مى‌بافته‌اند بازخواست خواهند شد."/>
		<aya index="14" text="ما نوح را بر مردمش به پيامبرى فرستاديم. او هزار سال و پنجاه سال كم در ميان آنان بزيست. و چون مردمى ستم پيشه بودند، طوفانشان فروگرفت."/>
		<aya index="15" text="او و كسانى را كه در كشتى بودند نجات داديم و آن طوفان را نشان عبرتى براى جهانيان گردانيديم."/>
		<aya index="16" text="و نيز ابراهيم را به پيامبرى فرستاديم، آنگاه كه به مردمش گفت: خداى يكتا را بپرستيد و از او بترسيد. اين برايتان بهتر است اگر مردمى دانا باشيد."/>
		<aya index="17" text="شما، سواى خداى يكتا بتانى را مى‌پرستيد و دروغهاى بزرگ مى‌پردازيد. آنهايى كه سواى خداى يكتا مى‌پرستيد، نمى‌توانند شما را روزى دهند. از خداى يكتا روزى بجوييد و او را عبادت كنيد و سپاس گوييد، زيرا به سوى او بازگردانيده مى‌شويد."/>
		<aya index="18" text="اگر شما تكذيب مى‌كنيد، مردمانى هم كه پيش از شما بودند تكذيب مى‌كردند. و بر عهده پيامبر جز تبليغى روشنگر هيچ نيست."/>
		<aya index="19" text="آيا نمى‌بينند كه خدا چگونه مخلوق را مى‌آفريند و پس از نيستى بازش مى‌گرداند؟ اين كار بر خدا آسان است."/>
		<aya index="20" text="بگو: در زمين سير كنيد و بنگريد كه چگونه خدا موجودات را آفريده. سپس آفرينش باز پسين را پديد مى‌آورد. زيرا خداوند بر هر چيزى تواناست."/>
		<aya index="21" text="هر كه را بخواهد عذاب مى‌كند و بر هر كه خواهد رحمت مى‌آورد، و همه بدو بازگردانيده مى‌شويد."/>
		<aya index="22" text="شما نمى‌توانيد از خدا بگريزيد، نه در زمين و نه در آسمان؛ و شما را جز او هيچ كارساز و ياورى نيست."/>
		<aya index="23" text="و آنان كه به آيات خدا و ديدار او ايمان ندارند، از رحمت من نوميدند و آنها راست عذابى دردآور."/>
		<aya index="24" text="پاسخ قوم او جز اين نبود كه گفتند: بكشيدش يا بسوزانيدش. و خدايش از آتش برهانيد. و در اين براى مؤمنان عبرتهاست."/>
		<aya index="25" text="گفت: شما بتانى را به جاى خداى يكتا به خدايى گرفته‌ايد تا در اين زندگانى دنيا ميانتان دوستى باشد، ولى در روز قيامت منكر يكديگر مى‌شويد و يكديگر را لعنت مى‌كنيد و جايتان در آتش است و هيچ ياورى نداريد."/>
		<aya index="26" text="لوط به او ايمان آورد و گفت: من به سوى پروردگارم مهاجرت مى‌كنم، زيرا او پيروزمند و حكيم است."/>
		<aya index="27" text="و اسحاق و يعقوب را به او بخشيديم و در فرزندان او پيامبرى و كتاب نهاديم. و پاداشش را در دنيا داديم، و او در آخرت از صالحان است."/>
		<aya index="28" text="و لوط را پيامبرى داديم. به قوم خود گفت: شما كارى زشت را پيشه كرده‌ايد كه هيچ يك از مردم جهان پيش از شما چنين نمى‌كرده است."/>
		<aya index="29" text="آيا با مردان مى‌آميزيد و راه‌ها را مى‌بريد و در محفل خود مرتكب كارهاى ناپسند مى‌شويد؟ جواب قومش جز اين نبود كه گفتند: اگر راست مى‌گويى عذاب خدا را بر سر ما بياور."/>
		<aya index="30" text="گفت: اى پروردگار من، مرا بر مردم تبهكار نصرت ده."/>
		<aya index="31" text="چون فرستادگان ما ابراهيم را مژده آوردند، گفتند: ما مردم اين قريه را هلاك خواهيم كرد، كه مردمى ستمكاره هستند."/>
		<aya index="32" text="گفت: لوط در آنجاست. گفتند: ما بهتر مى‌دانيم چه كسى در آنجاست. او و خاندانش را -جز زنش را كه در همان جا خواهد ماند- نجات مى‌دهيم."/>
		<aya index="33" text="چون فرستادگان ما نزد لوط آمدند، غمگين شد و در كارشان بماند. گفتند: مترس و غمگين مباش، ما تو و خاندانت را -جز زنت را كه در همان جا خواهد ماند- نجات مى‌دهيم."/>
		<aya index="34" text="ما بر مردم اين قريه به سبب فسقى كه مرتكب مى‌شوند، از آسمان عذاب نازل مى‌كنيم."/>
		<aya index="35" text="هر آينه از آن قريه براى خردمندان عبرتى روشن بر جاى گذاشتيم."/>
		<aya index="36" text="و برادرشان شعيب را به مديَن فرستاديم. گفت: اى قوم من، خدا را بپرستيد و به روز قيامت اميدوار باشيد و در زمين به تبهكارى مكوشيد."/>
		<aya index="37" text="پس تكذيبش كردند و زلزله آنان را فروگرفت و در خانه‌هاى خود بر جاى مُردند."/>
		<aya index="38" text="و عاد و ثمود را هلاك كرديم. و اين از مسكنهايشان برايتان آشكار است. شيطان كارهايشان را در نظرشان بياراست و آنان را از راه باز داشت. و حال آنكه مردمى صاحب بصيرت بودند."/>
		<aya index="39" text="و نيز قارون و فرعون و هامان را كه موسى با دليلهاى روشن خود نزد آنها آمد. آنها در زمين سركشى مى‌كردند ولى نتوانستند از خدا بگريزند."/>
		<aya index="40" text="همه را به گناهشان فروگرفتيم: بر بعضى بادهاى ريگ‌بار فرستاديم، بعضى را فرياد سهمناك فروگرفت، بعضى را در زمين فرو برديم، بعضى را غرقه ساختيم. و خدا به آنها ستم نمى‌كرد، آنها خود به خويشتن ستم كرده بودند."/>
		<aya index="41" text="مثَل آنان كه سواى خدا را اوليا گرفتند، مثَل عنكبوت است كه خانه‌اى بساخت. و كاش مى‌دانستند، هر آينه سست‌ترين خانه‌ها خانه عنكبوت است."/>
		<aya index="42" text="خداى يكتا مى‌داند كه چه چيزهايى را سواى او به خدايى مى‌خوانند، و اوست پيروزمند و حكيم."/>
		<aya index="43" text="اين مثَلها را براى مردم مى‌زنيم و آنها را جز دانايان درنمى‌يابند."/>
		<aya index="44" text="خدا آسمانها و زمين را به راستى بيافريد و در اين عبرتى است براى مؤمنان."/>
		<aya index="45" text="هر چه را از اين كتاب بر تو وحى شده است تلاوت كن. و نماز بگزار، كه نماز آدمى را از فحشا و منكر باز مى‌دارد و ذكر خدا بزرگ‌تر است و خدا به كارهايى كه مى‌كنيد آگاه است."/>
		<aya index="46" text="با اهل كتاب، جز به نيكوترين شيوه‌اى مجادله مكنيد. مگر با آنها كه ستم پيشه كردند. و بگوييد: به آنچه بر ما نازل شده و آنچه بر شما نازل شده است ايمان آورده‌ايم. و خداى ما و خداى شما يكى است و ما در برابر او گردن نهاده‌ايم."/>
		<aya index="47" text="همچنان اين كتاب را بر تو نازل كرديم و اهل كتاب به آن ايمان مى‌آورند و از اينان نيز كسانى به آن ايمان مى‌آورند و جز كافران كسى آيات ما را انكار نمى‌كند."/>
		<aya index="48" text="تو پيش از قرآن هيچ كتابى را نمى‌خواندى و به دست خويش كتابى نمى‌نوشتى. اگر چنان بود، اهل باطل به شك افتاده بودند."/>
		<aya index="49" text="بلكه قرآن آياتى است روشن، كه در سينه اهل دانش جاى دارد. و آيات ما را جز ستمكاران انكار نمى‌كنند."/>
		<aya index="50" text="و گفتند: چرا از جانب پروردگارش آياتى بر او نازل نمى‌شود؟ بگو: جز اين نيست كه آيات در نزد خداست و جز اين نيست كه من بيم‌دهنده‌اى آشكار هستم."/>
		<aya index="51" text="آيا آنان را بسنده نيست كه بر تو كتاب فرستاده‌ايم و بر آنها خوانده مى‌شود. در اين كتاب براى مؤمنان رحمت و اندرز است."/>
		<aya index="52" text="بگو: خدا به گواهى ميان من و شما كافى است. آنچه را كه در آسمانها و زمين است مى‌داند. كسانى كه به باطل گرويدند و به خدا كافر شدند، زيانكارانند."/>
		<aya index="53" text="از تو به شتاب عذاب را مى‌طلبند. اگر آن را زمانى معين نبود، بر آنها نازل شده بود. و ناگهان و بى‌آنكه خبر شوند بر آنها فرود خواهد آمد."/>
		<aya index="54" text="از تو به شتاب عذاب را مى‌طلبند، حال آنكه جهنم بر كافران احاطه دارد."/>
		<aya index="55" text="روزى كه عذاب از فراز سر و زير پاى، آنها را در بر گيرد و خدا بگويد: به خاطر اعمالى كه مى‌كرده‌ايد اينك عذاب را بچشيد."/>
		<aya index="56" text="اى بندگان من كه به من ايمان آورده‌ايد، زمين من فراخ است، پس تنها مرا بپرستيد."/>
		<aya index="57" text="هر كسى چشنده طعم مرگ است. و به سوى ما بازگردانده شويد."/>
		<aya index="58" text="كسانى را كه ايمان آورده‌اند و كارهاى شايسته كرده‌اند در غرفه‌هاى بهشت جاى دهيم. از زير آن جويهاى آب روان است. در آنجا جاودانه بمانند. عمل‌كنندگان را چه نيكو مزدى است؛"/>
		<aya index="59" text="آنها كه شكيبايى ورزيدند و بر پروردگارشان توكل مى‌كنند."/>
		<aya index="60" text="چه بسيار جنبندگانى كه ياراى تحصيل روزى خويش ندارند و خدا آنها را و شما را روزى مى‌دهد. و او شنوا و داناست."/>
		<aya index="61" text="اگر از آنها بپرسى: چه كسى آسمانها و زمين را آفريده و آفتاب و ماه را رام كرده است؟ خواهند گفت: خداى يكتا. پس، از چه روى عقيدت ديگرگون مى‌كنند؟"/>
		<aya index="62" text="خدا روزى هر يك از بندگانش را كه بخواهد فراوان مى‌كند يا بر او تنگ مى‌گيرد. زيرا خدا به همه چيز داناست."/>
		<aya index="63" text="اگر از آنها بپرسى: چه كسى از آسمان باران فرستاد و زمين مرده را بدان زنده ساخت؟ خواهند گفت: خداى يكتا. بگو: سپاس خداى راست. ولى بيشترينشان درنمى‌يابند."/>
		<aya index="64" text="زندگانى اين دنيا چيزى جز لهو و لعب نيست. اگر بدانند، سراى آخرت سراى زندگانى است."/>
		<aya index="65" text="چون به كشتى نشستند خدا را با اخلاص در دين او خواندند و چون نجاتشان داد و به خشكى آورد، شرك آوردند؛"/>
		<aya index="66" text="تا نعمتى را كه به آنان عطا كرده بوديم كفران كنند و برخوردار شوند. زودا كه خواهند دانست."/>
		<aya index="67" text="آيا ندانسته‌اند كه حرم را جاى امن مردم قرار داديم، حال آنكه مردم در اطرافشان به اسارت ربوده مى‌شوند؟ آيا به باطل ايمان مى‌آورند و نعمت خدا را كفران مى‌كنند؟"/>
		<aya index="68" text="پس كيست ستمكارتر از آن كه بر خدا دروغ مى‌بندد يا به هنگامى كه حق به سوى او آيد تكذيبش مى‌كند؟ آيا در جهنم جايگاهى براى كافران نيست؟"/>
		<aya index="69" text="كسانى را كه در راه ما مجاهدت كنند، به راه‌هاى خويش هدايتشان مى‌كنيم، و خدا با نيكوكاران است."/>
	</sura>
	<sura index="30" name="الروم">
		<aya index="1" text="الف، لام، ميم."/>
		<aya index="2" text="روميان مغلوب شدند،"/>
		<aya index="3" text="در نزديك اين سرزمين. و پس از مغلوب شدن بار ديگر غالب خواهند شد،"/>
		<aya index="4" text="در مدت چند سال. فرمان، فرمان خداست؛ چه پيش از پيروزى و چه بعد از آن. و در آن روز مؤمنان شادمان مى‌شوند،"/>
		<aya index="5" text="به يارى خدا. خدا هر كس را كه بخواهد يارى مى‌كند، زيرا پيروزمند و مهربان است."/>
		<aya index="6" text="خدا وعده داده است و وعده خود خلاف نكند، ولى بيشتر مردم نمى‌دانند."/>
		<aya index="7" text="آنان به ظاهر زندگى دنيا آگاهند و از آخرت بى‌خبرند."/>
		<aya index="8" text="آيا با خود نمى‌انديشند كه خدا آسمانها و زمين را و هر چه را ميان آنهاست، جز به حق و تا مدتى محدود، نيافريده است؟ و بسيارى از مردم به ديدار پروردگارشان ايمان ندارند."/>
		<aya index="9" text="آيا در زمين نمى‌گردند، تا بنگرند كه چگونه بوده است عاقبت كسانى كه پيش از آنها مى‌زيسته‌اند؟ كسانى كه توانشان بيشتر بوده است و زمين را به شخم زدن زير و رو كرده و بيشتر از ايشان آبادش ساخته بودند و پيامبرانى با معجزه‌ها بر آنها مبعوث شده بود. خدا به ايشان ستم نمى‌كرد، آنان خود به خويشتن ستم مى‌كردند."/>
		<aya index="10" text="سپس عاقبت آن كسان كه مرتكب كارهاى بد شدند ناگوارتر بود. زيرا اينان آيات خدا را دروغ انگاشتند و آنها را به مسخره گرفتند."/>
		<aya index="11" text="خدا موجودات را مى‌آفريند، آنگاه ديگر بارشان بازمى‌گرداند، آنگاه همه به سوى او بازگردانده مى‌شويد."/>
		<aya index="12" text="روزى كه قيامت برپا شود، گناهكاران حيرت‌زده بمانند."/>
		<aya index="13" text="ايشان را از ميان بتانشان شفيعانى نيست. و ديگر به بتان خود باور ندارند."/>
		<aya index="14" text="و چون قيامت برپا شود، در آن روز از يكديگر ببرند."/>
		<aya index="15" text="اما آنها كه ايمان آورده‌اند و كارهاى شايسته كرده‌اند، در باغى به شادمانى پردازند."/>
		<aya index="16" text="و اما آنهايى كه كافر شده‌اند و آيات ما را تكذيب مى‌كنند و ديدار آخرت را دروغ مى‌انگارند، همه را در عذاب حاضر آرند."/>
		<aya index="17" text="خدا را بستاييد بدان هنگام كه به شب درمى‌آييد و بدان هنگام كه به صبح درمى‌آييد."/>
		<aya index="18" text="سپاس او راست در آسمانها و زمين، به هنگام شب و به هنگامى كه به نيمروز مى‌رسيد."/>
		<aya index="19" text="زنده را از مرده بيرون آرد و مرده را از زنده. و زمين را پس از مُردنش زنده مى‌سازد و شما نيز اين چنين از گورها بيرون شويد."/>
		<aya index="20" text="از نشانه‌هاى قدرت اوست كه شما را از خاك بيافريد تا انسان شديد و به هر سو پراكنده گشتيد."/>
		<aya index="21" text="و از نشانه‌هاى قدرت اوست كه برايتان از جنس خودتان همسرانى آفريد. تا به ايشان آرامش يابيد، و ميان شما دوستى و مهربانى نهاد. در اين عبرتهايى است براى مردمى كه تفكر مى‌كنند."/>
		<aya index="22" text="و از نشانه‌هاى قدرت اوست آفرينش آسمانها و زمين، و اختلاف زبانها و رنگهايتان. در اين عبرتهايى است براى دانايان."/>
		<aya index="23" text="و از نشانه‌هاى قدرت او خوابيدن شماست در شب و روز و به طلب روزى برخاستن شماست. در اين عبرتهايى است براى مردمى كه مى‌شنوند."/>
		<aya index="24" text="و از نشانه‌هاى قدرت اوست كه برق را به قصد بيم و اميد، به شما مى‌نماياند. و از آسمان باران مى‌فرستد تا زمين مرده را بدان زنده سازد. در اين عبرتهايى است براى كسانى كه به عقل درمى‌يابند."/>
		<aya index="25" text="و از نشانه‌هاى قدرت اوست كه آسمان و زمين به فرمان او برپاى ايستاده‌اند. سپس شما را از زمين فرا مى‌خواند و شما از زمين بيرون مى‌آييد."/>
		<aya index="26" text="از آنِ اوست هر چه در آسمانها و زمين است، و همه فرمانبردار او هستند."/>
		<aya index="27" text="اوست كه موجودات را مى‌آفريند، سپس آنها را بازمى‌گرداند. و اين كار بر او آسانتر است. او راست صفت برترى در آسمانها و زمين و اوست پيروزمند و حكيم."/>
		<aya index="28" text="براى شما از خودتان مثَلى مى‌آورد: مگر بندگانتان در آنچه به شما روزى داده‌ايم با شما شريك هستند تا در مال با شما برابر باشند و همچنان كه شما آزادان از يكديگر مى‌ترسيد از آنها هم بيمناك باشيد؟ آيات را براى مردمى كه تعقل مى‌كنند اين سان تفصيل مى‌دهيم."/>
		<aya index="29" text="آرى، ستمكاران بى هيچ دانشى از هواى نفس خود پيروى كرده‌اند. آن را كه خدا گمراه كرده است چه كسى هدايت مى‌كند؟ آنها را هيچ ياورى نيست."/>
		<aya index="30" text="به يكتاپرستى روى به دين آور. فطرتى است كه خدا همه را بدان فطرت بيافريده است و در آفرينش خدا تغييرى نيست. دين پاك و پايدار اين است. ولى بيشتر مردم نمى‌دانند."/>
		<aya index="31" text="به او بازگرديد، و از او بترسيد، و نماز بگزاريد و از مشركان مباشيد."/>
		<aya index="32" text="از آنان مباشيد كه دين خود را پاره‌پاره كردند و فرقه‌فرقه شدند و هر فرقه‌اى به هر چه داشت دلخوش بود."/>
		<aya index="33" text="چون بر آدميان زيانى رسد، پروردگارشان را بخوانند و به درگاه او توبه كنند؛ و چون رحمت خويش به آنها بچشاند، گروهى را بينى كه به پروردگارشان شرك مى‌آورند."/>
		<aya index="34" text="پس نعمتى را كه به آنها داده‌ايم كفران كنند. اكنون متمتع شويد، زودا كه خواهيد دانست."/>
		<aya index="35" text="آيا برايشان دليلى نازل كرديم تا از چيزى كه با خدا شريك مى‌سازند سخن گفته باشد؟"/>
		<aya index="36" text="چون به مردم رحمتى بچشانيم، شادمان مى‌شوند؛ و چون به سبب كارهايى كه كرده‌اند رنجى به آنها رسد، ناگهان نوميد مى‌گردند."/>
		<aya index="37" text="آيا نمى‌بينند كه خدا روزى هر كس را كه بخواهد فراوان مى‌كند يا او را تنگ روزى مى‌سازد؟ در اين عبرتهايى است براى مردمى كه ايمان مى‌آورند."/>
		<aya index="38" text="حق خويشاوند و مسكين و در راه مانده را ادا كن. اين بهتر است براى كسانى كه خشنودى خدا را مى‌جويند و ايشان رستگارانند."/>
		<aya index="39" text="مالى كه به ربا مى‌دهيد تا در اموال مردم افزون شود، نزد خدا هيچ افزون نمى‌شود؛ و مالى كه براى خشنودى خدا از بابت زكات مى‌پردازيد، كسانى كه چنين كنند پاداش مضاعف دارند."/>
		<aya index="40" text="خداست آن كه شما را بيافريد، سپس روزى داد، سپس مى‌ميراند، سپس زنده مى‌كند. آيا كسانى كه شريك خدا مى‌سازيد، هيچ از اين كارها توانند؟ منزه است او و از هر چه برايش شريك مى‌آورند برتر است."/>
		<aya index="41" text="به سبب اعمال مردم، فساد در خشكى و دريا آشكار شد تا به آنان جزاى بعضى از كارهايشان را بچشاند، باشد كه بازگردند."/>
		<aya index="42" text="بگو: در زمين بگرديد و بنگريد كه عاقبت پيشينيان كه بيشترينشان از مشركان بودند چگونه بوده است."/>
		<aya index="43" text="به دين پاك پايدار روى بياور، پيش از آنكه روزى فرا رسد كه از امر خدا بازگشتنش نباشد. در آن روز مردم دو گروه شوند:"/>
		<aya index="44" text="كسانى كه كافر باشند كفرشان به زيانشان باشد و آنها كه كارى شايسته كرده باشند براى خود پاداشى نيكو آماده كرده‌اند."/>
		<aya index="45" text="تا كسانى را كه ايمان آورده‌اند و كارهاى شايسته كرده‌اند از فضل خود پاداش دهد. زيرا خدا كافران را دوست ندارد."/>
		<aya index="46" text="و از نشانه‌هاى قدرت او آنكه بادهاى مژده‌دهنده را مى‌فرستد، تا رحمت خود را به شما بچشاند و تا كشتيها به فرمان او روان باشند و از فضل او روزى بجوييد. باشد كه سپاس گوييد."/>
		<aya index="47" text="و پيش از تو پيامبرانى را بر قومشان فرستاديم. آنان با دليلهاى روشن خود نزدشان آمدند. و ما از كسانى كه گناه كردند انتقام گرفتيم، و يارى دادن مؤمنان بر عهده ما بود."/>
		<aya index="48" text="خداست كه بادها را مى‌فرستد تا ابرها را برانگيزد و چنان كه خواهد بر آسمان بگسترد، و آن را پاره‌پاره كند و بينى كه باران از خلال ابرها بيرون مى‌آيد. و چون باران را به هر كه خواهد از بندگانش برساند شادمان شوند،"/>
		<aya index="49" text="اگر چه پيش از آنكه باران بر آنها ببارد نوميد بوده‌اند."/>
		<aya index="50" text="پس به آثار رحمت خدا بنگر كه چگونه زمين را پس از مُردنش زنده مى‌كند. چنين خدايى زنده‌كننده مردگان است و بر هر كارى تواناست."/>
		<aya index="51" text="و اگر بادى بفرستيم كه كشته‌ها را زرد ببينند، از آن پس همه كافر شوند."/>
		<aya index="52" text="تو نمى‌توانى مردگان را شنوا سازى و اگر اينان نيز از تو بازگردند، آواز خود را به گوش آن كران نرسانى،"/>
		<aya index="53" text="تو هدايت‌كننده نابينايان از گمراهيشان نيستى. تو صدايت را تنها به گوش كسانى مى‌رسانى كه به آيات ما ايمان آورده‌اند و تسليم شده‌اند."/>
		<aya index="54" text="خداست كه شما را ناتوان بيافريد، و پس از ناتوانى نيرومند ساخت، آنگاه پس از نيرومندى ناتوانى و پيرى آورد. هر چه بخواهد مى‌آفريند و او دانا و تواناست."/>
		<aya index="55" text="روزى كه قيامت برپا شود مجرمان سوگند خورند كه جز ساعتى در گور نيارميده‌اند. آرى اينچنين از حق منحرف مى‌شدند."/>
		<aya index="56" text="آنان كه دانش و ايمان داده شده‌اند، گويند: شما بر وفق كتاب خدا تا روز قيامت در گور آرميده‌ايد و اين روز قيامت است و شما نمى‌دانسته‌ايد."/>
		<aya index="57" text="در اين روز پوزش ستمكاران به حالشان سود ندهد و از آنها نخواهند كه توبه كنند."/>
		<aya index="58" text="ما در اين قرآن براى مردم هر گونه مثَلى آورده‌ايم. و چون آيه‌اى برايشان بياورى كافران خواهند گفت: شما ياوه گويانى بيش نيستيد."/>
		<aya index="59" text="اينچنين خدا بر دلهاى كسانى كه از دانايى بى‌بهره‌اند، مهر مى‌نهد."/>
		<aya index="60" text="پس صبر كن كه وعده خدا حق است. مباد آنان كه به مرحله يقين نرسيده‌اند، تو را بى‌ثبات و سبكسر گردانند."/>
	</sura>
	<sura index="31" name="لقمان">
		<aya index="1" text="الف. لام. ميم."/>
		<aya index="2" text="اينها آيه‌هاى كتاب حكمت‌آميز است."/>
		<aya index="3" text="نيكوكاران را هدايت و رحمتى است:"/>
		<aya index="4" text="آنان كه نماز مى‌گزارند و زكات مى‌دهند و به آخرت يقين دارند."/>
		<aya index="5" text="اينان از جانب پروردگارشان هدايت يافته‌اند و اينان رستگارانند."/>
		<aya index="6" text="بعضى از مردم خريدار سخنان بيهوده‌اند، تا به نادانى مردم را از راه خدا گمراه كنند و قرآن را به مسخره مى‌گيرند. نصيب اينان عذابى است خوار كننده."/>
		<aya index="7" text="و چون آيات ما بر آنها خوانده شود، با خودپسندى روى برگردانند، چنان كه گويى نشنيده‌اند. يا همانند كسى كه گوشهايش سنگين شده باشد. او را به عذابى دردآور بشارت ده."/>
		<aya index="8" text="نصيب آنان كه ايمان آورده‌اند و كارهاى شايسته كرده‌اند، باغهاى پر نعمت بهشت است."/>
		<aya index="9" text="در آنجا جاويدانند، وعده خدا راست است. او پيروزمند و حكيم است."/>
		<aya index="10" text="آسمانها را بى‌هيچ ستونى كه ببينيد بيافريد و بر روى زمين كوه‌ها را بيفكند تا نلرزاندتان و از هرگونه جنبنده‌اى در آن بپراكند. و از آسمان آب فرستاديم و در زمين هرگونه گياه نيكويى رويانيديم."/>
		<aya index="11" text="اين آفرينش خداست. پس به من بنمايانيد آنها كه غير او هستند چه آفريده‌اند. بلكه ظالمان در گمراهى آشكارى هستند."/>
		<aya index="12" text="هر آينه به لقمان حكمت داديم و گفتيم: خدا را سپاس گوى، زيرا هر كه سپاس گويد به سود خود سپاس گفته، و هر كه ناسپاسى كند خدا بى‌نياز و ستودنى است."/>
		<aya index="13" text="و لقمان به پسرش گفت -و او را پند مى‌داد- كه: اى پسرك من، به خدا شرك مياور، زيرا شرك ستمى است بزرگ."/>
		<aya index="14" text="آدمى را درباره پدر و مادرش سفارش كرديم. مادرش به او حامله شد و هر روز ناتوانتر مى‌شد و پس از دو سال از شيرش باز گرفت. و سفارش كرديم كه: مرا و پدر و مادرت را شكر گوى كه سرانجام تو نزد من است،"/>
		<aya index="15" text="اگر آن دو به كوشش از تو بخواهند تا چيزى را كه نمى‌دانى چيست با من شريك گردانى اطاعتشان مكن. در آنها با آنها به وجهى پسنديده زندگى كن و خود، راه كسانى را كه به درگاه من باز مى‌گردند در پيش گير. بازگشت همه شما به سوى من است و من از كارهايى كه مى‌كرده‌ايد آگاهتان مى‌كنم."/>
		<aya index="16" text="اى پسرك من، اگر عمل به قدر يك دانه خردل در درون صخره‌اى يا در آسمانها يا در زمين باشد، خدا به حسابش مى‌آورد، كه او ريزبين و آگاه است."/>
		<aya index="17" text="اى پسرك من، نماز بگزار، و امر به معروف و نهى از منكر كن و بر هر چه بر تو رسد صبر كن كه اين از كارهايى است كه نبايد سهلش انگاشت."/>
		<aya index="18" text="به تكبر از مردم روى مگردان و به خودپسندى بر زمين راه مرو، زيرا خدا هيچ به نازخرامنده فخرفروشى را دوست ندارد."/>
		<aya index="19" text="در رفتارت راه ميانه را برگزين و آوازت را فرود آر، زيرا ناخوش‌ترين بانگها بانگ خران است."/>
		<aya index="20" text="آيا نديده‌ايد كه خدا هر چه را كه در آسمانها و زمين است رام شما كرده است و نعمتهاى خود را چه آشكار و چه پنهان به تمامى بر شما ارزانى داشته؟ و پاره‌اى از مردم بى‌هيچ دانشى يا راهنمايى و كتاب روشنى، درباره خدا جدال مى‌كنند."/>
		<aya index="21" text="و چون به آنها بگويند: از آنچه خدا نازل كرده است متابعت كنيد؛ گويند: نه، ما از آيينى كه پدران خود را بر آن يافته‌ايم متابعت مى‌كنيم. اگر چه شيطان به عذاب آتششان فراخوانده باشد."/>
		<aya index="22" text="هر كه روى خويش به خدا كند و نيكوكار باشد هرآينه به دستگيره استوارى چنگ زده است، و پايان همه كارها به سوى خداست."/>
		<aya index="23" text="آن كس كه كافر شده است كفرش تو را غمگين نسازد. بازگشتشان نزد ماست. پس به كارهايى كه كرده‌اند آگاهشان مى‌كنيم. زيرا خدا به آنچه در دلها مى‌گذرد آگاه است."/>
		<aya index="24" text="اندكى كاميابشان مى‌سازيم، سپس به بيچارگى به عذاب سختشان مى‌كشانيم."/>
		<aya index="25" text="اگر از آنها بپرسى: چه كسى آسمانها و زمين را آفريده است؟ خواهند گفت: خدا. بگو: سپاس خدا را. بلكه بيشترشان نادانند."/>
		<aya index="26" text="از آن خداست آنچه در آسمانها و زمين است و خدا بى‌نياز و ستودنى است."/>
		<aya index="27" text="و اگر همه درختان روى زمين قلم شوند و دريا مركب و هفت درياى ديگر به مددش بيايد، سخنان خدا پايان نمى‌يابد. و خدا پيروزمند و حكيم است."/>
		<aya index="28" text="آفرينش همه شما و باز زنده كردنتان تنها همانند زنده كردن يك تن است. هرآينه خدا شنوا و بيناست."/>
		<aya index="29" text="آيا نديده‌اى كه خدا از شب مى‌كاهد و به روز مى‌افزايد و از روز مى‌كاهد و به شب مى‌افزايد و آفتاب و ماه را رام خود ساخت كه هر يك تا زمانى معين در حركت است؟ و خدا به كارهايى كه مى‌كنيد آگاه است."/>
		<aya index="30" text="اين بدان سبب است كه خداى يكتا حق است و هر چه به جز او مى‌خوانند باطل است و خداست بلندمرتبه و بزرگوار."/>
		<aya index="31" text="آيا نديده‌اى كه كشتى به نعمت خدا در دريا روان مى‌شود تا خدا پاره‌اى از آيات قدرت خود را به شما بنماياند؟ در اين، براى مردم شكيباى سپاسگزار عبرتهاست."/>
		<aya index="32" text="و چون موجهاى عظيم همانند ابرها آنها را فرو پوشد، خدا را از روى اخلاص در دين بخوانند. و چون نجاتشان دهد و به خشكى برد، برخى به عهد خويش وفا كنند. و جز غداران كافرنعمت، آيات ما را انكار نكنند."/>
		<aya index="33" text="اى مردم، از پروردگارتان بترسيد و از روزى كه هيچ پدرى كيفر فرزند را به عهده نگيرد و هيچ فرزندى كيفر پدر را عهده‌دار نشود پروا كنيد. وعده خدا حق است. زندگى دنيا فريبتان ندهد و نيز شيطان فريبكار به كرم خدا مغرورتان نسازد."/>
		<aya index="34" text="خداست كه مى‌داند كه قيامت چه وقت مى‌آيد. اوست كه باران مى‌باراند و از آنچه در رحمهاست آگاه است. و هيچ كس نمى‌داند كه فردا چه چيز به دست خواهد آورد و كسى نمى‌داند كه در كدام زمين خواهد مرد. خدا دانا و آگاه است."/>
	</sura>
	<sura index="32" name="السجدة">
		<aya index="1" text="الف. لام. ميم."/>
		<aya index="2" text="نازل شدن اين كتاب، كه در آن هيچ شكى نيست، از جانب پروردگار جهانيان است."/>
		<aya index="3" text="آيا مى‌گويند دروغى است كه خود به هم بافته؟ نه، سخنى است بر حق از جانب پروردگارت، تا مردمى را كه پيش از تو بيم‌دهنده‌اى نداشته‌اند بيم دهى. شايد به راه هدايت افتند."/>
		<aya index="4" text="خداست كه آسمانها و زمين را و آنچه ميان آنهاست در شش روز بيافريد و آنگاه به عرش پرداخت. شما را جز او كارساز و شفيعى نيست. آيا پند نمى‌گيريد؟"/>
		<aya index="5" text="كار را از آسمان تا زمين سامان مى‌دهد. سپس در روزى كه مقدار آن هزار سال است -چنان كه مى‌شماريد- به سوى او بالا مى‌رود."/>
		<aya index="6" text="اوست كه داناى نهان و آشكار است. پيروزمند و مهربان است."/>
		<aya index="7" text="آن كه هر چه را آفريد به نيكوترين وجه آفريد و خلقت انسان را از گل آغاز كرد."/>
		<aya index="8" text="سپس نسل او را از عصاره آبى بى‌مقدار پديد آورد."/>
		<aya index="9" text="آنگاه بالاى او راست كرد و از روح خود در آن بدميد. و برايتان گوش و چشمها و دلها آفريد. چه اندك شكر مى‌گوييد."/>
		<aya index="10" text="و گفتند: آيا وقتى كه در زمين ناپديد شويم، آفرينش تازه‌اى خواهيم يافت؟ آرى، ايشان به ديدار با پروردگارشان ايمان ندارند."/>
		<aya index="11" text="بگو: فرشته مرگ كه موكل بر شماست، شما را مى‌ميراند. سپس به سوى پروردگارتان باز گردانيده مى‌شويد."/>
		<aya index="12" text="تو را عبرت است آنگاه كه مجرمان را در نزد پروردگارشان سرافكنده بينى. گويند: اى پروردگار ما، ديديم و شنيديم. اكنون ما را بازگردان تا كارى شايسته كنيم، كه اينك به يقين رسيده‌ايم."/>
		<aya index="13" text="اگر مى‌خواستيم، هدايت هر كس را به او ارزانى مى‌داشتيم. ولى وعده من كه جهنم را از همه جنيان و آدميان پر مى‌كنم، حق است."/>
		<aya index="14" text="به كيفر آنكه ديدار چنين روزى را فراموش كرده بوديد، اكنون بچشيد. ما نيز شما را از ياد برده‌ايم. به سزاى كارهايى كه مى‌كرده‌ايد عذاب جاويد را بچشيد."/>
		<aya index="15" text="تنها كسانى به آيات ما ايمان آورده‌اند كه چون آيات ما را بشنوند به سجده بيفتند و پروردگارشان را به پاكى بستايند و سركشى نكنند."/>
		<aya index="16" text="از بستر خواب پهلو تهى مى‌كنند، پروردگارشان را با بيم و اميد مى‌خوانند و از آنچه به آنها داده‌ايم انفاق مى‌كنند."/>
		<aya index="17" text="و هيچ كس از آن مايه شادمانى خبر ندارد كه به پاداش كارهايى كه مى‌كرده برايش اندوخته شده است."/>
		<aya index="18" text="آيا آن كس كه ايمان آورده همانند كسى است كه عصيان مى‌ورزد؟ نه، برابر نيستند."/>
		<aya index="19" text="اما آنان كه ايمان آورده‌اند و كارهاى شايسته كرده‌اند، به پاداش اعمالى كه مى‌كرده‌اند منزلگاهى در باغهاى بهشت خواهند يافت."/>
		<aya index="20" text="و اما عصيان‌پيشگان، منزلگاهشان آتش است. هرگاه كه بخواهند از آن بيرون آيند، بار ديگر آنها را به درون آتش باز گردانند و بگويندشان: بچشيد عذاب آتشى را كه دروغش مى‌پنداشتيد."/>
		<aya index="21" text="و عذاب دنيا را پيش از آن عذاب بزرگ‌تر به ايشان بچشانيم، باشد كه باز گردند."/>
		<aya index="22" text="كيست ستمكارتر از آن كسى كه او را به آيات پروردگارش پند دهند ولى اعراض كند؟ ما از مجرمان انتقام مى‌گيريم."/>
		<aya index="23" text="هرآينه به موسى كتاب داديم. از ديدار او در ترديد مباش. و آن را راهنماى بنى‌اسرائيل قرار داديم."/>
		<aya index="24" text="از ميان آن قوم پيشوايانى پديد آورديم كه چون صبورى پيشه كردند و به آيات ما يقين داشتند، به فرمان ما به هدايت مردم پرداختند."/>
		<aya index="25" text="هرآينه پروردگار تو در روز قيامت در آنچه اختلاف مى‌كردند ميانشان داورى خواهد كرد."/>
		<aya index="26" text="آيا آن همه مردمى را كه پيش از ايشان هلاك كرديم و اكنون اينان در خانه‌هايشان راه مى‌روند سبب هدايتشان نشد؟ در اين عبرتهاست، چرا نمى‌شنوند؟"/>
		<aya index="27" text="آيا نمى‌بينند كه آب را به زمين خشك و بى‌گياه روانه مى‌سازيم تا كشتزارها برويانيم و چارپايان و خودشان از آن بخورند؟ چرا نمى‌بينند؟"/>
		<aya index="28" text="مى‌گويند: اگر راست مى‌گوييد، پيروزى چه وقت خواهد بود؟"/>
		<aya index="29" text="بگو: در روز پيروزى، ايمان آوردن كافران سودشان ندهد، و مهلتشان ندهند."/>
		<aya index="30" text="پس، از ايشان اعراض كن و منتظر باش، كه آنها نيز در انتظارند."/>
	</sura>
	<sura index="33" name="الأحزاب">
		<aya index="1" text="اى پيامبر، از خدا بترس و از كافران و منافقان اطاعت مكن. زيرا خدا دانا و حكيم است."/>
		<aya index="2" text="از هر چه از پروردگارت به تو وحى مى‌شود اطاعت كن. زيرا خدا بدانچه مى‌كنيد آگاه است."/>
		<aya index="3" text="و بر خدا توكل كن، زيرا خدا كارسازى را بسنده است."/>
		<aya index="4" text="خدا در درون هيچ مردى دو قلب ننهاده است. و زنانتان را كه مادر خود مى‌خوانيد مادرتان قرار نداد و فرزندخواندگانتان را فرزندانتان نساخت. اينها چيزهايى است كه به زبان مى‌گوييد و سخن حق از آن خداست و اوست كه راه مى‌نمايد."/>
		<aya index="5" text="پسرخواندگان را به نام پدرشان بخوانيد كه در نزد خدا منصفانه‌تر است. اگر پدرشان را نمى‌شناسيد، برادران دينى و موالى شما باشند. اگر پيش از اين خطايى كرده‌ايد باكى نيست، مگر آنكه به قصد دل كنيد. و خدا آمرزنده و مهربان است."/>
		<aya index="6" text="پيامبر به مؤمنان از خودشان سزاتر است و زنانش مادران مؤمنان هستند و در كتاب خدا خويشاوندان نسبى از مؤمنان و مهاجران به يكديگر سزاوارترند، مگر آنكه بخواهيد به يكى از دوستان خود نيكى كنيد. و اين حكم در كتاب خدا مكتوب است."/>
		<aya index="7" text="و آن هنگام كه از پيامبران پيمان گرفتيم و از تو و از نوح و ابراهيم و موسى و عيسى بن مريم و از همه آنها پيمانى سخت گرفتيم،"/>
		<aya index="8" text="تا راستگويان را از صدقشان بپرسد، و براى كافران عذابى دردآور مهيا كرده است."/>
		<aya index="9" text="اى كسانى كه ايمان آورده‌ايد، از نعمتى كه خدا به شما داده است ياد كنيد، بدان هنگام كه لشكرها بر سر شما تاخت آوردند و ما باد را و لشكرهايى را كه نمى‌ديديد بر سرشان فرستاديم و خدا بدانچه مى‌كرديد بينا بود."/>
		<aya index="10" text="آنگاه كه از سمت بالا و از سمت پايين بر شما تاختند، چشمها خيره شد و دلها به گلوگاه رسيده بود و به خدا گمانهاى گوناگون مى‌برديد."/>
		<aya index="11" text="در آنجا مؤمنان در معرض امتحان درآمدند و سخت متزلزل شدند."/>
		<aya index="12" text="زيرا منافقان و آنهايى كه در دلهايشان بيمارى است، مى‌گفتند: خدا و پيامبرش جز فريب به ما وعده‌اى نداده‌اند."/>
		<aya index="13" text="و گروهى از آنها گفتند: اى مردم يثرب، اينجا جاى ماندنتان نيست. بازگرديد. و گروهى از آنها از پيامبر رخصت طلبيدند. مى‌گفتند: خانه‌هاى ما را حفاظى نيست. خانه‌هايشان بى‌حفاظ نبود، مى‌خواستند بگريزند."/>
		<aya index="14" text="و اگر از اطراف، خانه‌هايشان را محاصره كنند و از آنها بخواهند كه مرتد شوند، مرتد خواهند شد و جز اندكى درنگ روانخواهند داشت."/>
		<aya index="15" text="اينان پيش از اين با خدا پيمان بسته بودند كه در جنگ به دشمن پشت نكنند. خدا از پيمان خود بازخواست خواهد كرد."/>
		<aya index="16" text="بگو: اگر از مرگ يا كشته شدن بگريزيد، هرگز گريختن سودتان ندهد. و آنگاه از زندگى جز اندكى بهره‌مند نخواهيد شد."/>
		<aya index="17" text="بگو: اگر خدا برايتان قصد بدى داشته باشد يا بخواهد به شما رحمتى ارزانى دارد، كيست كه شما را از اراده او نگه دارد. ايشان جز خدا براى خود دوست و مددكارى نخواهند يافت."/>
		<aya index="18" text="خدا مى‌داند چه كسانى از شما مردم را از جنگ بازمى‌دارند. و نيز مى‌شناسد كسانى را كه به برادران خود مى‌گويند: به نزد ما بياييد. و جز اندكى به جنگ نمى‌آيند."/>
		<aya index="19" text="هر خيرى را از شما دريغ مى‌دارند، و چون وحشت فراز آيد بينى كه به تو مى‌نگرند و چشمانشان در حدقه مى‌گردد مثل كسى كه از مرگ بيهوش شده باشد. و چون وحشت از ميان برود، از حرص غنايم با زبان تيز خود برنجانندتان. اينان ايمان نياورده‌اند. و خدا اعمالشان را تباه كرده است و اين كار بر خدا آسان بوده است."/>
		<aya index="20" text="مى‌پندارند كه سپاه احزاب نرفته است. و اگر آن لشكرها بازمى‌آمدند، آرزو مى‌كردند كه كاش در ميان اعراب باديه‌نشين مى‌بودند و همواره از اخبار شما مى‌پرسيدند. اگر هم در ميان شما مى‌بودند، جز اندكى قتال نمى‌كردند."/>
		<aya index="21" text="براى شما اگر به خدا و روز قيامت اميد مى‌داريد و خدا را فراوان ياد مى‌كنيد، شخص رسول اللّه مقتداى پسنديده‌اى است."/>
		<aya index="22" text="و چون مؤمنان آن گروه‌ها را ديدند، گفتند: اين همان چيزى است كه خدا و پيامبرش به ما وعده داده‌اند و خدا و پيامبرش راست گفته‌اند. و جز به ايمان و تسليمشان نيفزود."/>
		<aya index="23" text="از مؤمنان مردانى هستند كه به پيمانى كه با خدا بسته بودند وفا كردند. بعضى بر سر پيمان خويش جان باختند و بعضى چشم به راهند و هيچ پيمان خود دگرگون نكرده‌اند."/>
		<aya index="24" text="تا خدا راستگويان را به سبب راستى گفتارشان پاداش دهد و منافقان را اگر خواهد عذاب كند يا توبه آنها را بپذيرد، كه خدا آمرزنده و مهربان است."/>
		<aya index="25" text="خدا كافران كينه‌توز را بازپس زد. اينان به هيچ غنيمتى دست نيافتند. و در كارزار مؤمنان را خدا بسنده است. زيرا خدا پرتوان و پيروزمند است."/>
		<aya index="26" text="از اهل كتاب آن گروه را كه به ياريشان برخاسته بودند از قلعه‌هايشان فرود آورد و در دلهايشان بيم افكند. گروهى را كشتيد و گروهى را به اسارت گرفتيد."/>
		<aya index="27" text="خدا زمين و خانه‌ها و اموالشان و زمينهايى را كه بر آنها پاى ننهاده‌ايد به شما واگذاشت. و خدا بر هر كارى تواناست."/>
		<aya index="28" text="اى پيامبر، به زنانت بگو: اگر خواهان زندگى دنيا و زينتهاى آن هستيد، بياييد تا شما را بهره‌مند سازم و به وجهى نيكو رهايتان كنم؛"/>
		<aya index="29" text="و اگر خواهان خدا و پيامبر او و سراى آخرت هستيد، خدا به نيكوكارانتان پاداشى بزرگ خواهد داد."/>
		<aya index="30" text="اى زنان پيامبر، هر كس از شما مرتكب كار زشت در خور عقوبت شود، خدا عذاب او را دو برابر مى‌كند. و اين بر خدا آسان است."/>
		<aya index="31" text="و هر كس از شما كه به فرمانبردارى خدا و پيامبرش مداومت ورزد و كارى شايسته كند، دو بار به او پاداش دهيم. و براى او رزقى كرامند آماده كرده‌ايم."/>
		<aya index="32" text="اى زنان پيامبر، شما همانند ديگر زنان نيستيد، اگر از خدا بترسيد. پس به نرمى سخن مگوييد تا آن مردى كه در قلب او مرضى هست به طمع افتد. و سخن پسنديده بگوييد."/>
		<aya index="33" text="و در خانه‌هاى خود بمانيد. و چنان كه در زمان پيشين جاهليت مى‌كردند، زينتهاى خود را آشكار مكنيد. و نماز بگزاريد و زكات بدهيد و از خدا و پيامبرش اطاعت كنيد. اى اهل بيت، خدا مى‌خواهد پليدى را از شما دور كند و شما را پاك دارد."/>
		<aya index="34" text="آنچه را در خانه‌هايتان از آيات خدا و حكمت تلاوت مى‌شود، ياد كنيد، كه خدا باريك‌بين و آگاه است."/>
		<aya index="35" text="خدا براى مردان مسلمان و زنان مسلمان و مردان مؤمن و زنان مؤمن و مردان اهل طاعت و زنان اهل طاعت و مردان راستگوى و زنان راستگوى و مردان شكيبا و زنان شكيبا و مردان خداى ترس و زنان خداى‌ترس و مردان صدقه‌دهنده و زنان صدقه‌دهنده و مردان روزه‌دار و زنان روزه‌دار و مردانى كه شرمگاه خود حفظ مى‌كنند و زنانى كه شرمگاه خود حفظ مى‌كنند و مردانى كه خدا را فراوان ياد مى‌كنند و زنانى كه خدا را فراوان ياد مى‌كنند، آمرزش و مزدى بزرگ آماده كرده است."/>
		<aya index="36" text="هيچ مرد مؤمن و زن مؤمنى را نرسد كه چون خدا و پيامبرش در كارى حكمى كردند آنها را در آن كارشان اختيارى باشد. هر كه از خدا و پيامبرش نافرمانى كند سخت در گمراهى افتاده است."/>
		<aya index="37" text="و تو، به آن مرد كه خدا نعمتش داده بود و تو نيز نعمتش داده بودى، گفتى: زنت را براى خود نگه‌دار و از خداى بترس. در حالى كه در دل خود آنچه را خدا آشكار ساخت مخفى داشته بودى و از مردم مى‌ترسيدى، حال آنكه خدا از هر كس ديگر سزاوارتر بود كه از او بترسى. پس چون زيد از او حاجت خويش بگزارد، به همسرى تواش درآورديم تا مؤمنان را در زناشويى با زنان فرزند خواندگان خود، اگر حاجت خويش از او بگزارده باشند، منعى نباشد. و حكم خداوند شدنى است."/>
		<aya index="38" text="بر پيامبر در انجام دادن آنچه خدا بر او مقرر كرده است حرجى نيست، همچنان كه خدا براى پيامبران پيشين نيز چنين سنتى نهاده بود و فرمان خدا فرمانى است بى‌هيچ زياده و نقصان."/>
		<aya index="39" text="كسانى كه پيامهاى خدا را مى‌رسانند و از او مى‌ترسند و از هيچ كس جز او نمى‌ترسند، خدا براى حساب‌كردن اعمالشان كافى است."/>
		<aya index="40" text="محمّد پدر هيچ يك از مردان شما نيست. او رسول خدا و خاتم پيامبران است. و خدا به هر چيزى داناست."/>
		<aya index="41" text="اى كسانى كه ايمان آورده‌ايد، خدا را فراوان ياد كنيد."/>
		<aya index="42" text="و هر بامداد و شبانگاه تسبيحش گوييد."/>
		<aya index="43" text="اوست كه خود و فرشتگانش بر شما درود مى‌فرستند تا شما را از تاريكى به روشنى برد، زيرا خداوند با مؤمنان مهربان است."/>
		<aya index="44" text="روزى كه با او ديدار كنند درودشان اين است: «سلام». و خدا برايشان پاداشى كرامند آماده كرده است."/>
		<aya index="45" text="اى پيامبر، ما تو را فرستاديم تا شاهد و مژده‌دهنده و بيم‌دهنده باشى."/>
		<aya index="46" text="و مردم را به فرمان خدا به سوى او بخوانى، و چراغى تابناك باشى."/>
		<aya index="47" text="و مؤمنان را بشارت ده كه از سوى خدا برايشان فضيلتى بزرگ آمده است."/>
		<aya index="48" text="از كافران و منافقان اطاعت مكن و آزارشان را واگذار و بر خدا توكل كن، كه خدا كارسازى را بسنده است."/>
		<aya index="49" text="اى كسانى كه ايمان آورده‌ايد، چون زنان مؤمن را نكاح كرديد و پيش از آنكه با آنها نزديكى كنيد طلاقشان گفتيد، شما را بر آنها عده‌اى نيست كه به سرآرند. پس آنان را برخوردار كنيد و به نيكوترين وجه رهايشان كنيد."/>
		<aya index="50" text="اى پيامبر، ما زنانى را كه مهرشان را داده‌اى و آنان را كه به عنوان غنايم جنگى كه خدا به تو ارزانى داشته است مالك شده‌اى و دختر عموها و دختر عمه‌ها و دختر داييها و دختر خاله‌هاى تو را كه با تو مهاجرت كرده‌اند بر تو حلال كرديم؛ و نيز زن مؤمنى را كه خود را به پيامبر بخشيده باشد، هرگاه پيامبر بخواهد او را به زنى گيرد. اين حكم ويژه توست نه ديگر مؤمنان. ما مى‌دانيم در باره زنانشان و كنيزانشان چه حكمى كرده‌ايم، تا براى تو مشكلى پيش نيايد. و خدا آمرزنده و مهربان است."/>
		<aya index="51" text="از زنان خود هر كه را خواهى به نوبت مؤخردار و هر كه را خواهى با خود نگه دار. و اگر از آنها كه دور داشته‌اى يكى را بطلبى بر تو گناهى نيست. در اين گزينش و اختيار بايد كه شادمان باشند و غمگين نشوند و از آنچه همگيشان را ارزانى مى‌دارى بايد كه خشنود گردند و خدا مى‌داند كه در دلهاى شما چيست. و خداست كه دانا و بردبار است."/>
		<aya index="52" text="بعد از اين زنان، هيچ زنى بر تو حلال نيست و نيز زنى به جاى ايشان اختيار كردن، هر چند تو را از زيبايى او خوش آيد؛ مگر آنچه به غنيمت به دست تو افتد. و خدا مراقب هر چيزى است."/>
		<aya index="53" text="اى كسانى كه ايمان آورده‌ايد، به خانه‌هاى پيامبر داخل مشويد مگر شما را به خوردن طعامى فراخوانند، بى‌آنكه منتظر بنشينيد تا طعام حاضر شود. اگر شما را فراخواندند داخل شويد و چون طعام خورديد پراكنده گرديد. نه آنكه براى سرگرمى سخن آغاز كنيد. هر آينه اين كارها پيامبر را آزار مى‌دهد و او از شما شرم مى‌دارد. ولى خدا از گفتن حق شرم نمى‌دارد. و اگر از زنان پيامبر چيزى خواستيد، از پشت پرده بخواهيد. اين كار، هم براى دلهاى شما و هم براى دلهاى آنها پاك دارنده‌تر است. شما را نرسد كه پيامبر خدا را بيازاريد، و نه آنكه زنهايش را بعد از وى هرگز به زنى گيريد. اين كارها در نزد خدا گناهى بزرگ است."/>
		<aya index="54" text="اگر چيزى را آشكار كنيد يا مخفى داريد، در هر حال خدا به هر چيزى آگاه است."/>
		<aya index="55" text="زنان را گناهى نيست اگر در نزد پدر و پسر و برادر و برادرزاده و خواهرزاده و زنان همدين و يا كنيزان خود بى‌حجاب باشند. و بايد از خدا بترسيد كه خدا بر هر چيزى ناظر است."/>
		<aya index="56" text="خدا و فرشتگانش بر پيامبر صلوات مى‌فرستند. اى كسانى كه ايمان آورده‌ايد، بر او صلوات فرستيد و سلام كنيد؛ سلامى نيكو."/>
		<aya index="57" text="هر آينه كسانى را كه خدا و پيامبرش را آزار مى‌دهند، خدا در دنيا و آخرت لعنت كرده و برايشان عذابى خواركننده مهيا كرده است."/>
		<aya index="58" text="و كسانى كه مردان مؤمن و زنان مؤمن را بى‌هيچ گناهى كه كرده باشند مى‌آزارند، تهمت و گناه آشكارى را بر دوش مى‌كشند."/>
		<aya index="59" text="اى پيامبر، به زنان و دختران خود و زنان مؤمنان بگو كه چادر خود را بر خود فرو پوشند. اين مناسب‌تر است، تا شناخته شوند و مورد آزار واقع نگردند. و خدا آمرزنده و مهربان است."/>
		<aya index="60" text="اگر منافقان و كسانى كه در دلهايشان مرضى است و آنها كه در مدينه شايعه مى‌پراكنند از كار خود باز نايستند، تو را بر آنها مسلط مى‌گردانيم تا از آن پس جز اندكى با تو در شهر همسايه نباشند."/>
		<aya index="61" text="اينان لعنت‌شدگانند. هر جا يافته شوند بايد دستگير گردند و به سختى كشته شوند."/>
		<aya index="62" text="اين سنت خداوندى است كه در ميان پيشينيان نيز بود و در سنت خدا تغييرى نخواهى يافت."/>
		<aya index="63" text="مردم تو را از قيامت مى‌پرسند، بگو: علم آن نزد خداست. و تو چه مى‌دانى، شايد قيامت نزديك باشد."/>
		<aya index="64" text="خدا كافران را لعنت كرده و برايشان آتشى سوزان مهيا كرده است،"/>
		<aya index="65" text="كه در آن جاودانه‌اند و هيچ دوست و ياورى نخواهند يافت."/>
		<aya index="66" text="روزى كه صورتهايشان را در آتش بگردانند، مى‌گويند: اى كاش خدا را اطاعت كرده بوديم و رسول را اطاعت كرده بوديم."/>
		<aya index="67" text="و گفتند: اى پروردگار ما، از سروران و بزرگان خود اطاعت كرديم و آنان ما را گمراه كردند."/>
		<aya index="68" text="اى پروردگار ما، عذابشان را دو چندان كن و به لعنت بزرگى گرفتارشان ساز."/>
		<aya index="69" text="اى كسانى كه ايمان آورده‌ايد، مباشيد مانند آن كسان كه موسى را آزرده كردند. و خدايش از آنچه گفته بودند مبرايش ساخت و نزد خدا آبرومند بود."/>
		<aya index="70" text="اى كسانى كه ايمان آورده‌ايد، از خدا بترسيد و سخن درست بگوييد."/>
		<aya index="71" text="خدا كارهاى شما را به صلاح آورد و گناهانتان را بيامرزد. و هر كه از خدا و پيامبرش اطاعت كند به كاميابى بزرگى دست يافته است."/>
		<aya index="72" text="ما اين امانت را بر آسمانها و زمين و كوه‌ها عرضه داشتيم، از تحمل آن سرباز زدند و از آن ترسيدند. انسان آن امانت بر دوش گرفت، كه او ستمكار و نادان بود."/>
		<aya index="73" text="تا خدا مردان منافق و زنان منافق و مردان مشرك و زنان مشرك را عذاب كند و توبه مردان مؤمن و زنان مؤمن را بپذيرد، كه خدا آمرزنده و مهربان است."/>
	</sura>
	<sura index="34" name="سبإ">
		<aya index="1" text="ستايش از آن خدايى است كه هر چه در آسمانها و هر چه در زمين است از آن اوست. و در آن جهان نيز ستايش از آن اوست و او حكيم و آگاه است."/>
		<aya index="2" text="هر چه را كه در زمين فرو شود و هر چه را كه از زمين بيرون آيد و هر چه را كه از آسمان فرود آيد و هر چه را كه بر آسمان بالا رود، مى‌داند. و او مهربان و آمرزنده است."/>
		<aya index="3" text="كافران گفتند: ما را قيامت نخواهد آمد. بگو: آرى، به پروردگارم آن داناى غيب سوگند كه شما را خواهد آمد. به قدر ذره‌اى يا كوچكتر از آن و يا بزرگ‌تر از آن در آسمانها و زمين از خدا پنهان نيست، و همه در كتاب مبين آمده است."/>
		<aya index="4" text="تا كسانى را كه ايمان آورده‌اند و كارهاى شايسته كرده‌اند پاداش دهد. براى آنهاست آمرزش و رزقى كرامند."/>
		<aya index="5" text="و آنان كه با آيات ما درفتادند تا ما را به عجز آرند، برايشان عذابى است سخت دردآور."/>
		<aya index="6" text="آنان كه از دانش برخوردارى يافته‌اند مى‌دانند كه آنچه از جانب پروردگارت بر تو نازل شده است حق است و به راه خداى پيروزمند ستودنى راه مى‌نمايد."/>
		<aya index="7" text="كافران گفتند: آيا مى‌خواهيد به مردى دلالتتان كنيم كه شما را مى‌گويد: آنگاه كه پاره پاره شويد و ريز ريز، از نو آفريده خواهيد شد؟"/>
		<aya index="8" text="آيا بر خدا دروغ مى‌بندد، يا ديوانه است؟ نه، آنان كه به آخرت ايمان ندارند، در عذابند و سخت از راه دورند."/>
		<aya index="9" text="آيا به پيش روى يا پشت سر خود از آسمانها و زمين نمى‌نگرند؟ اگر بخواهيم، آنها را در زمين فرو مى‌بريم يا قطعه‌اى از آسمان را بر سرشان مى‌افكنيم. و در اين براى هر بنده‌اى كه به خدا باز مى‌گردد عبرتى است."/>
		<aya index="10" text="داود را از سوى خود فضيلتى داديم كه: اى كوه‌ها و اى پرندگان، با او هماواز شويد. و آهن را برايش نرم كرديم،"/>
		<aya index="11" text="كه زرههاى بلند بساز و در بافتن زره اندازه‌ها را نگه دار. و كارهاى شايسته كنيد، كه من به كارهايتان بصيرم."/>
		<aya index="12" text="و باد را مسخّر سليمان كرديم. بامدادان يك ماهه راه مى‌رفت و شبانگاه يك ماهه راه. و چشمه مس را برايش جارى ساختيم و گروهى از ديوها به فرمان پروردگارش برايش كار مى‌كردند و هر كه از آنان سر از فرمان ما مى‌پيچيد به او عذاب آتش سوزان را مى‌چشانيديم."/>
		<aya index="13" text="براى وى هر چه مى‌خواست از بناهاى بلند و تنديسها و كاسه‌هايى چون حوض و ديگهاى محكم بر جاى، مى‌ساختند. اى خاندان داود، براى سپاسگزارى كارى كنيد و اندكى از بندگان من سپاسگزارند."/>
		<aya index="14" text="چون حكم مرگ را بر او رانديم حشره‌اى از حشرات زمين مردم را بر مرگش آگاه كرد: عصايش را جويد. چون فرو افتاد، ديوها دريافتند كه اگر علم غيب مى‌دانستند، در آن عذاب خواركننده نمى‌ماندند."/>
		<aya index="15" text="مردم سبا را در مساكنشان عبرتى بود: دو بوستان داشتند، يكى از جانب راست و يكى از جانب چپ. از آنچه پروردگارتان به شما روزى داده است بخوريد و شكر او به جاى آوريد. شهرى خوش و پاكيزه و پروردگارى آمرزنده."/>
		<aya index="16" text="اعراض كردند. ما نيز سيل ويرانگر را بر آنها فرستاديم و دو بوستانشان را به دو بوستان بدل كرديم با ميوه‌اى تلخ و شوره‌گز و اندكى سدر."/>
		<aya index="17" text="آنها را كه ناسپاس بودند اينچنين جزا داديم. آيا ما جز ناسپاسان را مجازات مى‌كنيم؟"/>
		<aya index="18" text="ميان آنان و قريه‌هايى كه بركت داده بوديم، قريه‌هايى آبادان و بر سر راه پديد آورديم. و منزلهاى برابر معين كرديم. در آن راه‌ها ايمن از گزند، شبها و روزها سفر كنيد."/>
		<aya index="19" text="بر خويشتن ستم كردند و گفتند: اى پروردگار ما، منزلگاه‌هاى ما را از هم دور گردان. ما نيز افسانه روزگارشان گردانيديم و سخت پراكنده‌شان ساختيم و در اين عبرتهاست براى شكيبايان سپاسگزار."/>
		<aya index="20" text="شيطان گمان خود را در باره آنها درست يافت. و جز گروهى از مؤمنان، ديگران از او پيروى كردند."/>
		<aya index="21" text="و شيطان را بر آنان تسلطى نبود، مگر آنكه مى‌خواستيم معلوم داريم كه چه كسانى به قيامت ايمان دارند و چه كسانى از آن در شك هستند. و پروردگار تو نگهبان هر چيزى است."/>
		<aya index="22" text="بگو: بخوانيد كسانى را كه جز خداى يكتا خدا مى‌پنداريد. مالك ذره‌اى در آسمانها و زمين نيستند و در آفرينش آن دو شركتى نداشته‌اند و خدا را از ميان آنها ياريگرى نبوده است."/>
		<aya index="23" text="شفاعت نزد خدا سود نكند، مگر در باره كسى كه او خود اجازت دهد. و چون بيم از دلهايشان برود، گويند: پروردگارتان چه گفت؟ گويند: سخن حق گفت. و او بلندمرتبه و بزرگ است."/>
		<aya index="24" text="بگو: از آسمانها و زمين چه كسى به شما روزى مى‌دهد؟ بگو: خداى يكتا. اينك ما و شما يا در طريق هدايت هستيم يا در گمراهى آشكار."/>
		<aya index="25" text="بگو: اگر ما مرتكب جرمى شويم، شما را بازخواست نمى‌كنند و اگر شما مرتكب كارى زشت گرديد ما را بازخواست نخواهند كرد."/>
		<aya index="26" text="بگو: پروردگار ما، ما و شما را گرد مى‌آورد، سپس ميان ما به حق داورى مى‌كند. زيرا اوست حكم كننده و دانا."/>
		<aya index="27" text="بگو: آنهايى را كه شريك خدا پنداشتيد به من نشان بدهيد. هرگز، كه اوست خداى پيروزمند و حكيم."/>
		<aya index="28" text="تو را به پيامبرى نفرستاديم، مگر بر همه مردم؛ مژده‌دهنده و بيم‌دهنده. ولى بيشتر مردم نمى‌دانند."/>
		<aya index="29" text="و مى‌گويند: اگر راست مى‌گوييد، اين وعده چه وقت فرا رسد؟"/>
		<aya index="30" text="بگو: آن روز كه ميعاد شماست، نه ساعتى تأخير كنيد و نه ساعتى پيش افتيد."/>
		<aya index="31" text="و كافران گفتند: ما نه به اين قرآن ايمان مى‌آوريم و نه به كتابهاى پيش از آن. اگر ببينى، آن روز كه ستمكاران را به پيشگاه پروردگارشان نگه دارند، هر كس گناه خود به گردن ديگرى اندازد. زبون‌شدگان به قدرتمندان گويند: اگر شما نبوديد، ما ايمان آورده بوديم."/>
		<aya index="32" text="قدرتمندان به زبون‌شدگان گويند: آيا از آن پس كه شما را به راه هدايت فراخواندند، ما شما را بازداشتيم؟ نه، شما خود گناهكار بوديد."/>
		<aya index="33" text="زبون‌شدگان به قدرتمندان گويند: نه، شما شب و روز حيلت مى‌كرديد، آنگاه كه ما را فرمان مى‌داديد كه به خداى يكتا كافر شويم و براى او همتايانى قرار دهيم. و چون عذاب را ببينند در دل پشيمانى كنند. و ما غلها را بر گردن كافران بگذاريم. آيا نه چنين است كه در برابر اعمالشان مجازات مى‌شوند؟"/>
		<aya index="34" text="ما هيچ بيم‌دهنده‌اى به قريه‌اى نفرستاديم، جز آنكه توانگران عيّاشش گفتند: ما به آنچه شما را بدان فرستاده‌اند ايمان نمى‌آوريم."/>
		<aya index="35" text="و گفتند: اموال و اولاد ما از همه بيشتر است و كس ما را عذاب نكند."/>
		<aya index="36" text="بگو: پروردگار من است كه روزى هر كس را كه بخواهد فراوان مى‌كند و بر هر كه بخواهد تنگ مى‌گيرد. ولى بيشتر مردم نمى‌دانند."/>
		<aya index="37" text="اموال و اولادتان چيزى نيست كه شما را به ما نزديك سازد. مگر آنان كه ايمان آورده‌اند و كارهاى شايسته كرده‌اند، كه پاداش اينان به سبب اعمالشان دو برابر است و ايمن در غرفه‌هاى بهشت هستند."/>
		<aya index="38" text="آنان كه به آيات ما مى‌تازند و مى‌پندارند كه از ما مى‌گريزند، طعمه عذابند."/>
		<aya index="39" text="بگو: پروردگار من است كه روزى هر كه از بندگانش را كه بخواهد فراوان مى‌كند يا او را به تنگى مى‌افكند. و اگر چيزى انفاق كنيد، عوضش را خواهد داد و او بهترين روزى‌دهندگان است."/>
		<aya index="40" text="روزى كه همه را گردآورد، آنگاه ملائكه را گويد: آيا اينان بودند كه شما را مى‌پرستيدند؟"/>
		<aya index="41" text="مى‌گويند: تو منزهى. تويى ولىّ ما، نه آنها. اينان جنها را مى‌پرستيدند و بيشترين به آنها ايمان داشتند."/>
		<aya index="42" text="آن روز به يكديگر هيچ سود و زيانى نتوانيد رساند. و به ستمكاران گوييم: بچشيد عذاب آتشى را كه دروغش مى‌انگاشتيد."/>
		<aya index="43" text="چون آيات روشن ما بر آنان خوانده شد، گفتند: جز اين نيست كه اين مردى است كه مى‌خواهد شما را از آنچه پدرانتان مى‌پرستيدند بازدارد. و گفتند: اين جز دروغى به هم بافته، چيز ديگرى نيست. و كسانى كه به خدا كافر شده بودند، چون سخن حق بر آنها نازل شد گفتند: اين چيزى جز جادويى آشكار نيست."/>
		<aya index="44" text="پيش از اين، كتابى كه آن را بخوانند به آنها نداده‌ايم و پيش از تو بيم‌دهنده‌اى بر آنان نفرستاده‌ايم."/>
		<aya index="45" text="و كسانى كه پيش از آنها بودند پيامبران را تكذيب كردند و اينان خود به ده يك آنچه به آنها داده بوديم نرسيده‌اند، و با اين حال پيامبران مرا تكذيب كردند. پس عقوبت من چه سخت بود."/>
		<aya index="46" text="بگو: شما را به يك چيز اندرز مى‌دهم: دودو و يك‌يك براى خدا قيام كنيد. سپس بينديشيد، تا بدانيد كه در يار شما ديوانگيى نيست. اوست كه شما را از آمدن عذابى شديد مى‌ترساند."/>
		<aya index="47" text="بگو: هر مزدى كه از شما طلبيده‌ام، از آن خودتان باد. مزد من تنها بر عهده خداست. اوست كه بر هر كارى ناظر است."/>
		<aya index="48" text="بگو: پروردگار من الهامبخش سخن حق است. داناى غيبهاست."/>
		<aya index="49" text="بگو: حق فراز آمد و باطل باز نيايد و ياراى بازگشتنش نيست."/>
		<aya index="50" text="بگو: اگر من گمراه شوم زيانش بر من است، و اگر به راه هدايت روم بدان سبب است كه پروردگار من به من وحى مى‌كند. او شنوا و نزديك است."/>
		<aya index="51" text="اگر ببينى، آنگاه كه سخت بترسند و رهاييشان نباشد و از مكانى نزديك گرفتارشان سازند،"/>
		<aya index="52" text="گويند: اينك به رسول ايمان آورديم. اما از آن جاى دور چسان به آن دست يابند؟"/>
		<aya index="53" text="پيش از اين به او كافر شده بودند و به گمان خويش به او تهمت مى‌زدند."/>
		<aya index="54" text="ميان آنها و آن آرزو كه دارند جدايى افتاد. همچنان كه با ديگران كه چنين مى‌انديشيدند و سخت در ترديد بودند، نيز چنين شد."/>
	</sura>
	<sura index="35" name="فاطر">
		<aya index="1" text="ستايش از آن خداوند است، آفريننده آسمانها و زمين، آن كه فرشتگان را رسولان گردانيد. فرشتگانى كه بالهايى دارند، دودو و سه‌سه و چهارچهار. در آفرينش هر چه بخواهد مى‌افزايد، زيرا خدا بر هر كارى تواناست."/>
		<aya index="2" text="رحمتى كه خدا بر مردم بگشايد كس نتواند كه بازش دارد. و چون چيزى را دريغ دارد كس نتواند جز او كه روانش دارد. و اوست پيروزمند و حكيم."/>
		<aya index="3" text="اى مردم، نعمتى را كه خدا بر شما ارزانى داشته است ياد كنيد. آيا جز خدا آفريننده ديگرى هست كه شما را از آسمان و زمين روزى دهد؟ خدايى جز او نيست، پس چگونه از حق منحرفتان مى‌كنند؟"/>
		<aya index="4" text="اگر تو را تكذيب كرده‌اند، پيامبرانى را هم كه پيش از تو بوده‌اند تكذيب كرده‌اند و همه كارها به خدا بازگردانده شود."/>
		<aya index="5" text="اى مردم، وعده خدا حق است. زندگى دنيا شما را نفريبد، و آن شيطان فريبنده به خدا مغرورتان نگرداند."/>
		<aya index="6" text="شيطان دشمن شماست. او را دشمن گيريد. او فرمانبران خويش را فرا مى‌خواند تا همه از دوزخيان باشند."/>
		<aya index="7" text="و كافران را عذابى است سخت؛ و براى كسانى كه ايمان آورده‌اند و كارهاى شايسته كرده‌اند آمرزش و اجر بزرگى است."/>
		<aya index="8" text="آيا آن كه كردار بدش در نظرش آراسته شده، چنانكه نيكويش پنداشت، همانند كسى است كه چنين نيست؟ پس خدا هر كه را خواهد گمراه مى‌كند و هر كه را خواهد هدايت مى‌كند. نبايد كه جان تو به خاطر آنها دچار اندوه شود. زيرا خدا به كارهايى كه مى‌كنند آگاه است."/>
		<aya index="9" text="خداست كه بادها را فرستاد تا ابرها را برانگيزند. و ما آنها را به سرزمينهاى مرده مى‌رانيم و زمين مرده را به آن زنده مى‌كنيم. زنده‌گشتن در روز قيامت نيز چنين است."/>
		<aya index="10" text="هر كه خواهان عزت است بداند كه عزت، همگى از آن خداست. سخن خوش و پاك به سوى او بالا مى‌رود و كردار نيك است كه آن را بالا مى‌برد. و براى آنان كه از روى مكر به تبهكارى مى‌پردازند عذابى است سخت و مكرشان نيز از ميان برود."/>
		<aya index="11" text="خدا شما را از خاك و سپس از نطفه بيافريد. آنگاه جفتهاى يكديگرتان قرار داد. هيچ زنى آبستن نمى‌شود و نمى‌زايد مگر به علم او. و عمر هيچ سالخورده‌اى به درازا نكشد و از عمر كسى كاسته نگردد، جز آنكه همه در كتابى نوشته شده است. و اين كارها بر خدا آسان است."/>
		<aya index="12" text="اين دو دريا يكسان نيستند: يكى آبش شيرين و گواراست و يكى شور و تلخ. از هر دو گوشت تازه مى‌خوريد، و از آنها چيزهايى براى آرايش تن خويش بيرون مى‌كشيد. و مى‌بينى كشتيها را كه آب را مى‌شكافند تا شما از فضل خدا روزى طلبيد و باشد كه سپاسگزار باشيد."/>
		<aya index="13" text="از شب مى‌كاهد و به روز مى‌افزايد و از روز مى‌كاهد و به شب مى‌افزايد و آفتاب و ماه را رام كرد. هر يك تا زمانى معين در حركتند. اين است خدا پروردگار شما. فرمانروايى از آن اوست. چيزهايى را كه سواى او به خدايى مى‌خوانيد مالك پوست ميان هسته خرمايى هم نيستند."/>
		<aya index="14" text="و اگر آنها را بخوانيد، صدايتان را نمى‌شنوند و اگر بشنوند، پاسختان نگويند. و در روز قيامت شرك‌آوردنتان را انكار كنند. و كس همانند خداى آگاه خبردارت نسازد."/>
		<aya index="15" text="اى مردم، همه شما به خدا نيازمنديد. اوست بى‌نياز و ستودنى."/>
		<aya index="16" text="اگر بخواهد، شما را از ميان مى‌برد و مردمى تازه مى‌آورد."/>
		<aya index="17" text="و اين كار بر خدا دشوار نيست."/>
		<aya index="18" text="هيچ كس بار گناه ديگرى را بر دوش نكشد. و اگر گرانبارى كسى را به حمل‌كردن بار خود فرا خواند، هر چند خويشاوند او باشد، از حمل آن سرباز زند. تو فقط كسانى را مى‌ترسانى كه از پروردگارشان، ناديده، بيمناكند و نماز مى‌گزارند. و هر كه پاك شود براى خود پاك شده. و سرانجام همه به سوى خداست."/>
		<aya index="19" text="نابينا و بينا برابر نيستند،"/>
		<aya index="20" text="و نه تاريكى و روشنى،"/>
		<aya index="21" text="و نه سايه و حرارت آفتاب."/>
		<aya index="22" text="و زندگان و مردگان برابر نيستند. خدا هر كه را خواهد مى‌شنواند. و تو نمى‌توانى سخن خود را به مردگانى كه در گور خفته‌اند بشنوانى."/>
		<aya index="23" text="تو جز بيم‌دهنده‌اى نيستى."/>
		<aya index="24" text="ما تو را به حق به رسالت فرستاديم تا مژده دهى و بيم دهى و هيچ ملتى نيست مگر آنكه به ميانشان بيم‌دهنده‌اى بوده است."/>
		<aya index="25" text="اگر تو را تكذيب مى‌كنند، كسانى هم كه پيش از اينان بوده‌اند پيامبرانشان را كه با معجزات و با نوشته‌ها و كتابى روشنايى‌بخش به ميانشان آمده بودند، تكذيب كرده‌اند."/>
		<aya index="26" text="سپس آنهايى را كه كفر مى‌ورزيدند فروگرفتم. عقوبت من چگونه بود؟"/>
		<aya index="27" text="آيا نديده‌اى كه خدا از آسمان باران فرستاد و بدان ميوه‌هاى گوناگون رويانيديم؟ و از كوه‌ها راه‌ها پديد آورديم: سفيد و سرخ و رنگارنگ و به غايت سياه."/>
		<aya index="28" text="همچنين از مردم و جنبندگان و چهارپايان گوناگون. هر آينه از ميان بندگان خدا تنها دانشمندان از او مى‌ترسند. و خدا پيروزمند و آمرزنده است."/>
		<aya index="29" text="آنان كه كتاب خدا را مى‌خوانند و نماز مى‌گزارند و از آنچه به آنها داده‌ايم پنهانى و آشكارا انفاق مى‌كنند، اميدوار به تجارتى هستند كه هرگز زيان نمى‌كند."/>
		<aya index="30" text="زيرا خدا پاداششان را به تمامى مى‌دهد و از فضل خود چيزى بر آن مى‌افزايد. زيرا آمرزنده و پذيراى سپاس است."/>
		<aya index="31" text="هر چه از اين كتاب به تو وحى كرده‌ايم حق است، كه كتابهاى پيش از خود را تصديق مى‌كند و خدا بر بندگانش آگاه و بيناست."/>
		<aya index="32" text="سپس كتاب را به كسانى از بندگانمان كه برگزيده بوديم به ميراث داديم. بعضى بر خود ستم كردند و بعضى راه ميانه را برگزيدند و بعضى به فرمان خدا در كارهاى نيك پيشى گرفتند. و اين است بخشايش بزرگ."/>
		<aya index="33" text="به بهشتهايى كه جايگاه جاودانه آنهاست داخل مى‌شوند. در آنجا به دستبندهاى زر و مرواريدشان مى‌آرايند و در آنجا جامه‌هاشان از حرير است."/>
		<aya index="34" text="و مى‌گويند: سپاس خدايى را كه اندوه از ما دور كرد، زيرا پروردگار ما آمرزنده و شكرپذير است."/>
		<aya index="35" text="آن خدايى كه ما را از فضل خويش بدين سراى جاويدان درآورد، كه در آنجا نه رنجى به ما مى‌رسد و نه خستگى."/>
		<aya index="36" text="و كافران را آتش جهنم است، نه بميرانندشان و نه از عذابشان كاسته گردد. ناسپاسان را چنين كيفر مى‌دهيم."/>
		<aya index="37" text="و از درون آتش فرياد زنند: اى پروردگار ما، ما را بيرون آر تا كارهايى شايسته كنيم، غير از آنچه مى‌كرديم. آيا آن قدر شما را عمر نداده بوديم كه پندگيرندگان پند گيرند؟ و شما را بيم‌دهنده آمد. پس بچشيد، كه گناهكاران را ياورى نيست."/>
		<aya index="38" text="خدا، داناى نهان آسمانها و زمين است و او به آنچه در دلهاست آگاه است."/>
		<aya index="39" text="اوست كه شما را در روى زمين جانشين پيشينيان كرد. پس هر كس كه ناسپاسى كند، ناسپاسى‌اش بر زيان اوست، و كفر كافران جز بر دشمنى پروردگارشان با آنها، نيفزايد. نيز كفر كافران جز به خسرانشان نيفزايد."/>
		<aya index="40" text="بگو: آن شريكانى را كه به جاى خداى يكتا مى‌خوانديد، ديديد؟ به من بنماييد كه از اين زمين چه چيز را آفريده‌اند؟ يا در آفرينش آسمان چه مشاركتى داشته‌اند؟ آيا بر آنها كتابى فرستاده‌ايم كه آن را حجت خود سازند؟ نه، ستمكاران به يكديگر جز فريب وعده‌اى نمى‌دهند."/>
		<aya index="41" text="خدا آسمانها و زمين را نگه مى‌دارد تا زوال نيابند؛ و اگر به زوال گرايند، هيچ يك از شما -جز او- نمى‌تواند آنها را نگه دارد. هر آينه خدا بردبار و آمرزنده است."/>
		<aya index="42" text="به خدا قسمهاى سخت خوردند كه اگر بيم‌دهنده‌اى بيايد بهتر از هر امت ديگر هدايت يابند. ولى چون بيم‌دهنده‌اى آمد، جز نفرتشان نيفزود؛"/>
		<aya index="43" text="به سركشى در زمين و نيرنگهاى بد. و اين نيرنگهاى بد جز نيرنگبازان را در بر نگيرد. آيا جز سنتى كه بر گذشتگان رفته است منتظر چيز ديگرى هستند؟ در سنت خدا هيچ تبديلى نمى‌يابى و در سنت خدا هيچ تغييرى نمى‌يابى."/>
		<aya index="44" text="آيا در زمين نمى‌گردند تا ببينند كه عاقبت مردمى كه پيش از آنها بوده‌اند و نيرويى بيشتر داشته‌اند به كجا كشيد؟ هيچ چيز در آسمانها و زمين نيست كه خدا را ناتوان سازد. زيرا او دانا و تواناست."/>
		<aya index="45" text="و اگر خدا بخواهد مردم را به سبب كارهايى كه كرده‌اند بازخواست كند، بر روى زمين هيچ جنبنده‌اى باقى نگذارد. ولى آنها را تا زمانى معين مهلت مى‌دهد و چون مدتشان به سر آمد، به اعمال بندگان خويش آگاه است."/>
	</sura>
	<sura index="36" name="يس">
		<aya index="1" text="يا، سين."/>
		<aya index="2" text="سوگند به قرآن حكمت‌آميز،"/>
		<aya index="3" text="كه تو از پيامبران هستى،"/>
		<aya index="4" text="بر راهى راست."/>
		<aya index="5" text="قرآن از جانب آن پيروزمند مهربان، نازل شده‌"/>
		<aya index="6" text="تا مردمى را بيم دهى كه پدرانشان بيم داده نشدند و در بى خبرى بودند."/>
		<aya index="7" text="وعده خدا در باره بيشترشان تحقق يافته و ايمان نمى‌آورند."/>
		<aya index="8" text="و ما بر گردنهايشان تا زنخها غُلها نهاديم، چنان كه سرهايشان به بالاست و پايين‌آوردن نتوانند."/>
		<aya index="9" text="در برابرشان ديوارى كشيديم و در پشت سرشان ديوارى. و بر چشمانشان نيز پرده‌اى افكنديم تا نتوانند ديد."/>
		<aya index="10" text="تفاوتشان نكند، چه آنها را بترسانى و چه نترسانى، ايمان نمى‌آورند."/>
		<aya index="11" text="تنها، تو كسى را بيم مى‌دهى كه از قرآن پيروى كند و از خداى رحمان در نهان بترسد. چنين كس را به آمرزش و مزد كرامند مژده بده."/>
		<aya index="12" text="ما مُردگان را زنده مى‌كنيم. و هر كارى را كه پيش از اين كرده‌اند و هر اثرى را كه پديد آورده‌اند، مى‌نويسيم و هر چيزى را در كتاب مبين شمار كرده‌ايم."/>
		<aya index="13" text="داستان مردم آن قريه را برايشان بياور، آنگاه كه رسولان بدان جا آمدند."/>
		<aya index="14" text="نخست دو تن را به نزدشان فرستاديم و تكذيبشان كردند؛ پس با سومى نيروشان داديم و گفتند: ما به سوى شما فرستاده شده‌ايم."/>
		<aya index="15" text="گفتند: شما انسانهايى همانند ما هستيد و خداى رحمان هيچ چيز نفرستاده است و شما جز دروغ نمى‌گوييد."/>
		<aya index="16" text="گفتند: پروردگار ما مى‌داند كه ما به سوى شما فرستاده شده‌ايم."/>
		<aya index="17" text="و بر عهده ما جز پيام‌رسانيدن آشكارا هيچ نيست."/>
		<aya index="18" text="گفتند: ما شما را به فال بد گرفته‌ايم. اگر بس نكنيد سنگسارتان خواهيم كرد و شما را از ما شكنجه‌اى سخت خواهد رسيد."/>
		<aya index="19" text="گفتند: شومى شما، با خود شماست. آيا اگر اندرزتان دهند چنين مى‌گوييد؟ نه، مردمى گزافكار هستيد."/>
		<aya index="20" text="مردى از دوردست شهر دوان‌دوان آمد و گفت: اى قوم من، از اين رسولان پيروى كنيد."/>
		<aya index="21" text="از كسانى كه از شما هيچ مزدى نمى‌طلبند، و خود مردمى هدايت‌يافته‌اند، پيروى كنيد."/>
		<aya index="22" text="چرا خدايى را كه مرا آفريده و به نزد او بازگردانده مى‌شويد، نپرستم؟"/>
		<aya index="23" text="آيا سواى او خدايانى را اختيار كنم، كه اگر خداى رحمان بخواهد به من زيانى برساند، شفاعتشان مرا هيچ سود نكند و مرا رهايى نبخشند؟"/>
		<aya index="24" text="و در اين هنگام من در گمراهى آشكار باشم."/>
		<aya index="25" text="من به پروردگارتان ايمان آوردم. سخن مرا بشنويد."/>
		<aya index="26" text="گفته شد: به بهشت درآى. گفت: اى كاش قوم من مى‌دانستند"/>
		<aya index="27" text="كه پروردگار من مرا بيامرزيد و در زمره گرامى‌شدگان درآورد."/>
		<aya index="28" text="و از آن پس بر سر قوم او هيچ لشكرى از آسمان فرو نفرستاديم. و ما فروفرستنده نبوديم."/>
		<aya index="29" text="جز يك بانگ سهمناك نبود كه ناگاه همه بر جاى سرد شدند."/>
		<aya index="30" text="اى دريغ بر اين بندگان. هيچ پيامبرى بر آنها مبعوث نشد مگر آنكه مسخره‌اش كردند."/>
		<aya index="31" text="آيا نديده‌اند كه چه مردمى را پيش از آنها هلاك كرده‌ايم كه ديگر به نزدشان بازنمى‌گردند."/>
		<aya index="32" text="و كس نماند مگر آنكه نزد ما حاضرش آرند."/>
		<aya index="33" text="نشانه عبرتى است برايشان زمين مرده كه زنده‌اش ساختيم و از آن دانه‌اى كه از آن مى‌خورند بيرون آورديم."/>
		<aya index="34" text="و در آن باغهايى از نخلها و تاكها پديد آورديم و چشمه‌ها روان ساختيم،"/>
		<aya index="35" text="تا از ثمرات آن و دسترنج خويش بخورند. چرا سپاس نمى‌گويند؟"/>
		<aya index="36" text="منزه است آن خدايى كه همه جفتها را بيافريد، چه از آنچه زمين مى‌روياند و چه از نفسهايشان و چه آن چيزهايى كه نمى‌شناسند."/>
		<aya index="37" text="شب نيز برايشان عبرتى ديگر است كه روز را از آن برمى‌كشيم و همه در تاريكى فرو مى‌روند."/>
		<aya index="38" text="و آفتاب به سوى قرارگاه خويش روان است. اين فرمان خداى پيروزمند و داناست."/>
		<aya index="39" text="و براى ماه منزلهايى مقدر كرديم تا همانند شاخه خشك خرما باريك شود."/>
		<aya index="40" text="آفتاب را نسزد كه به ماه رسد و شب را نسزد كه بر روز پيشى گيرد. و همه در فلكى شناورند."/>
		<aya index="41" text="عبرتى ديگر براى آنها آنكه نياكانشان را در آن كشتى انباشته شده سوار كرديم."/>
		<aya index="42" text="و برايشان همانند كشتى چيزى آفريديم كه بر آن سوار شوند."/>
		<aya index="43" text="و اگر بخواهيم همه را غرقه مى‌سازيم و آنها را هيچ فريادرسى نباشد و رهايى نيابند،"/>
		<aya index="44" text="جز به رحمت ما و برخوردارى تا هنگام مرگ."/>
		<aya index="45" text="و آنگاه كه به ايشان گفته شود كه از آنچه در پيش روى داريد يا پشت سر مى‌گذاريد بترسيد، شايد بر شما رحمت آرند؛ روى بگردانند."/>
		<aya index="46" text="و هيچ آيه‌اى از آيات پروردگارشان بر ايشان نازل نشود جز آنكه از آن اعراض كنند."/>
		<aya index="47" text="و چون گفته شود كه از آنچه خدا روزيتان كرده است انفاق كنيد، كافران به مؤمنان گويند: آيا كسانى را طعام دهيم كه اگر خدا مى‌خواست خود آنها را طعام مى‌داد؟ شما در گمراهى آشكار هستيد."/>
		<aya index="48" text="و مى‌گويند: اگر راست مى‌گوييد، اين وعده كى خواهد بود؟"/>
		<aya index="49" text="اينان انتظار يك بانگ سهمناك را مى‌برند، تا بدان هنگام كه سرگرم ستيزه هستند فروگيردشان؛"/>
		<aya index="50" text="آنچنان كه ياراى وصيتى نداشته باشند و نتوانند نزد كسان خويش بازگردند."/>
		<aya index="51" text="و در صور دميده شود و آنان از قبرها بيرون آيند و شتابان به سوى پروردگارشان روند."/>
		<aya index="52" text="مى‌گويند: واى بر ما، چه كسى ما را از خوابگاه‌هايمان برانگيخت؟ اين همان وعده خداى رحمان است و پيامبران راست گفته بودند."/>
		<aya index="53" text="جز يك بانگ سهمناك نخواهد بود، كه همه نزد ما حاضر مى‌آيند."/>
		<aya index="54" text="آن روز به كس ستم نمى‌شود. و جز همانند كارى كه كرده‌ايد پاداش نمى‌بينيد."/>
		<aya index="55" text="بهشتيان آن روز به شادمانى مشغول باشند."/>
		<aya index="56" text="آنها و همسرانشان در سايه‌ها بر تختها تكيه زده‌اند."/>
		<aya index="57" text="در آنجا هر ميوه و هر چيز ديگر كه بخواهند فراهم است."/>
		<aya index="58" text="و سلامى كه سخن پروردگار مهربان است."/>
		<aya index="59" text="اى گناهكاران، امروز كنارى گيريد."/>
		<aya index="60" text="اى فرزندان آدم، آيا با شما پيمان نبستم كه شيطان را نپرستيد زيرا دشمن آشكار شماست؟"/>
		<aya index="61" text="و مرا بپرستيد، كه راه راست اين است؟"/>
		<aya index="62" text="بسيارى از شما را گمراه كرد. مگر به عقل درنمى‌يافتيد؟"/>
		<aya index="63" text="اين است آن جهنمى كه به شما وعده داده شده بود."/>
		<aya index="64" text="به سزاى كفرتان اينك در آن داخل شويد."/>
		<aya index="65" text="امروز بر دهانهايشان مهر مى‌نهيم. و دستهايشان با ما سخن خواهند گفت و پاهايشان شهادت خواهند داد كه چه مى‌كرده‌اند."/>
		<aya index="66" text="اگر بخواهيم، چشمانشان را محو مى‌كنيم. پس شتابان آهنگ راه كنند. اما كجا را توانند ديد؟"/>
		<aya index="67" text="و اگر بخواهيم، آنها را بر جايشان مسخ كنيم، كه نه توان آن داشته باشند كه به پيش قدم بردارند و نه بازپس گردند."/>
		<aya index="68" text="هر كه را عمر دراز دهيم، در آفرينش دگرگونش كنيم. چرا تعقل نمى‌كنند؟"/>
		<aya index="69" text="به او شعر نياموخته‌ايم و شعر در خور او نيست. آنچه به او آموخته‌ايم جز اندرز و قرآنى روشنگر نيست."/>
		<aya index="70" text="تا مؤمنان را بيم دهد و سخن حق بر كافران ثابت شود."/>
		<aya index="71" text="آيا نديده‌اند كه به يد قدرت خويش برايشان چارپايان را آفريديم و اكنون مالكشان هستند؟"/>
		<aya index="72" text="و آنها را رامشان كرديم. بر بعضى سوار مى‌شوند و از گوشت بعضى مى‌خورند."/>
		<aya index="73" text="و ايشان را در آنها سودهاست و آشاميدنيها. چرا سپاس نمى‌گويند؟"/>
		<aya index="74" text="و به جاى اللّه خدايانى اختيار كردند، بدان اميد كه ياريشان كنند."/>
		<aya index="75" text="آنها را ياراى آن نيست كه به ياريشان برخيزند، ولى اينان همانند سپاهى به خدمتشان آماده‌اند."/>
		<aya index="76" text="سخنشان تو را اندوهگين نسازد. ما هر چه را پنهان مى‌دارند يا آشكار مى‌سازند مى‌دانيم."/>
		<aya index="77" text="آيا آدمى كه اكنون خصمى آشكار است، نمى‌داند كه او را از نطفه‌اى آفريده‌ايم؟"/>
		<aya index="78" text="در حالى كه آفرينش خود را از ياد برده است، براى ما مثَل مى‌زند كه چه كسى اين استخوانهاى پوسيده را زنده مى‌كند؟"/>
		<aya index="79" text="بگو: كسى آنها را زنده مى‌كند كه در آغاز بيافريده است، و او به هر آفرينشى داناست."/>
		<aya index="80" text="آن خدايى كه از درخت سبز برايتان آتش پديد آورد و شما از آن آتش مى‌افروزيد."/>
		<aya index="81" text="آيا كسى كه آسمانها و زمين را آفريده است نمى‌تواند همانندشان را بيافريند؟ آرى مى‌تواند، كه او آفريننده‌اى داناست."/>
		<aya index="82" text="چون بخواهد چيزى را بيافريند، فرمانش اين است كه مى‌گويد: موجود شو، پس موجود مى‌شود."/>
		<aya index="83" text="منزه است آن خدايى كه ملكوت هر چيزى به دست اوست و همه به سوى او باز گردانده مى‌شويد."/>
	</sura>
	<sura index="37" name="الصافات">
		<aya index="1" text="سوگند به آن فرشتگان كه براى نيايش صف بسته‌اند،"/>
		<aya index="2" text="سوگند به آن فرشتگان كه ابرها را مى‌رانند،"/>
		<aya index="3" text="سوگند به آن فرشتگان كه ذكر خدا را مى‌خوانند،"/>
		<aya index="4" text="كه خداى شما خدايى يكتاست."/>
		<aya index="5" text="پروردگار آسمانها و زمين است و هر چه در ميان آنهاست. و پروردگار مشرقهاست."/>
		<aya index="6" text="ما آسمان فرودين را به زينت ستارگان بياراستيم."/>
		<aya index="7" text="و از هر شيطان نافرمان نگه داشتيم."/>
		<aya index="8" text="تا سخن ساكنان عالم بالا را نشنوند و از هر سوى رانده شوند."/>
		<aya index="9" text="تا دور گردند و براى آنهاست عذابى دايم."/>
		<aya index="10" text="مگر آن شيطان كه ناگهان چيزى بربايد و ناگهان شهابى ثاقب دنبالش كند."/>
		<aya index="11" text="پس، از كافران بپرس كه آيا آفرينش آنها دشوارتر است يا آنچه ما آفريده‌ايم. ما آنها را از گِلى چسبنده آفريده‌ايم."/>
		<aya index="12" text="تو در شگفت شدى و آنها مسخره مى‌كنند."/>
		<aya index="13" text="و چون به آنها پند داده شود، پند نمى‌پذيرند."/>
		<aya index="14" text="و چون آيه‌اى ببينند، از يكديگر مى‌خواهند تا به ريشخندش گيرند."/>
		<aya index="15" text="و مى‌گويند: اين چيزى جز جادويى آشكار نيست،"/>
		<aya index="16" text="آيا وقتى كه ما مُرديم و خاك و استخوان شديم ما را زنده مى‌كنند؟"/>
		<aya index="17" text="يا نياكان ما را؟"/>
		<aya index="18" text="بگو: بلى، و شما خوار و بيچاره مى‌شويد."/>
		<aya index="19" text="و آنان خود خواهند ديد كه به يك فرمان همه را زنده مى‌كنند."/>
		<aya index="20" text="مى‌گويند: واى بر ما، اين همان روز جزاست."/>
		<aya index="21" text="اين همان روز داورى است كه دروغش مى‌پنداشتيد."/>
		<aya index="22" text="آنان را كه ستم مى‌كردند و همپايگانشان و آنهايى را كه به جاى خداى يكتا مى‌پرستيدند گرد آوريد."/>
		<aya index="23" text="همه را به راه جهنم راه بنماييد."/>
		<aya index="24" text="و نگه داريدشان، بايد بازخواست شوند."/>
		<aya index="25" text="چرا يكديگر را يارى نمى‌كنيد؟"/>
		<aya index="26" text="نه، امروز همه تسليم‌شوندگانند."/>
		<aya index="27" text="و آنگاه روى به يكديگر كنند و بپرسند."/>
		<aya index="28" text="گويند: شما بوديد كه از در نيكخواهى بر ما درمى‌آمديد."/>
		<aya index="29" text="گويند: نه، شما ايمان نياورده بوديد."/>
		<aya index="30" text="ما را بر شما هيچ تسلطى نبود. شما خود مردمانى نافرمان بوديد."/>
		<aya index="31" text="گفته پروردگارمان بر ما ثابت شد. اكنون بايد بچشيم."/>
		<aya index="32" text="ما شما را گمراه كرديم و خود نيز گمراه بوديم."/>
		<aya index="33" text="در آن روز، همه در عذاب شريكند."/>
		<aya index="34" text="ما با مجرمان چنين مى‌كنيم."/>
		<aya index="35" text="چون به آنان گفته مى‌شد كه جز خداى يكتا خدايى نيست تكبر مى‌كردند،"/>
		<aya index="36" text="و مى‌گفتند: آيا به خاطر شاعر ديوانه‌اى خدايانمان را ترك گوييم؟"/>
		<aya index="37" text="نه، آن پيامبر حق را آورد و پيامبران پيشين را تصديق كرد."/>
		<aya index="38" text="شما عذاب دردآور را خواهيد چشيد."/>
		<aya index="39" text="جز در برابر اعمالتان كيفر نخواهيد ديد."/>
		<aya index="40" text="مگر بندگان مخلص خدا،"/>
		<aya index="41" text="كه آنها راست رزقى معين،"/>
		<aya index="42" text="از ميوه‌ها، و گرامى داشتگانند؛"/>
		<aya index="43" text="در بهشتهاى پرنعمت،"/>
		<aya index="44" text="بر تختهايى كه رو به روى هم‌اند."/>
		<aya index="45" text="و جامى از چشمه خوشگوار ميانشان به گردش درآيد،"/>
		<aya index="46" text="سفيد است و نوشندگانش را لذت‌بخش،"/>
		<aya index="47" text="نه عقل از آن تباهى گيرد و نه نوشنده مست شود."/>
		<aya index="48" text="زنانى درشت چشم كه تنها به شوهران خود نظر دارند، همدم آنهايند."/>
		<aya index="49" text="همانند تخم مرغهايى دور از دسترس."/>
		<aya index="50" text="رو به يكديگر كنند و به گفت و گو پردازند."/>
		<aya index="51" text="يكى از آنها گويد: مرا همنشينى بود،"/>
		<aya index="52" text="كه مى‌گفت: آيا تو از آنها هستى كه تصديق مى‌كنند؟"/>
		<aya index="53" text="آيا آنگاه كه مُرديم و خاك و استخوان شديم، كيفرمان مى‌دهند؟"/>
		<aya index="54" text="گويد: مى‌توانيد از بالا بنگريد؟"/>
		<aya index="55" text="از بالا بنگرد و او را در ميان آتش دوزخ بيند."/>
		<aya index="56" text="گويدش: به خدا سوگند، نزديك بود كه مرا به هلاكت افكنى."/>
		<aya index="57" text="و اگر موهبت پروردگارم نبود، من نيز از احضارشدگان مى‌بودم."/>
		<aya index="58" text="آيا ما را مرگى نيست،"/>
		<aya index="59" text="جز آن مرگ نخستين؟ و ديگر عذابمان نمى‌كنند؟"/>
		<aya index="60" text="هر آينه اين است كاميابى بزرگ."/>
		<aya index="61" text="عمل‌كنندگان بايد براى چنين پاداشى عمل كنند."/>
		<aya index="62" text="آيا خورش را اين بهتر يا درخت زقوم؟"/>
		<aya index="63" text="ما آن درخت را براى ابتلاى ستمكاران پديد آورده‌ايم."/>
		<aya index="64" text="درختى است كه از اعماق جهنم مى‌رويد،"/>
		<aya index="65" text="ميوه‌اش همانند سر شياطين است،"/>
		<aya index="66" text="دوزخيان از آن مى‌خورند و شكم انباشته مى‌سازند،"/>
		<aya index="67" text="و بر سر آن آميزه‌اى از آب سوزان مى‌نوشند."/>
		<aya index="68" text="سپس بازگشتشان به همان جهنم است."/>
		<aya index="69" text="آنها پدران خود را پيش از خود گمراه يافتند،"/>
		<aya index="70" text="و بر پى ايشان شتابان مى‌روند."/>
		<aya index="71" text="و پيش از آنها بيشتر پيشينيان گمراه شدند."/>
		<aya index="72" text="و ما بيم‌دهندگانى به ميانشان فرستاديم."/>
		<aya index="73" text="پس بنگر كه سرانجام آن بيم‌يافتگان چگونه بود."/>
		<aya index="74" text="جز بندگان مخلص خدا."/>
		<aya index="75" text="نوح ما را ندا داد و ما چه نيك پاسخ‌دهنده‌اى بوديم."/>
		<aya index="76" text="او و كسانش را از اندوه بزرگ رهانيديم."/>
		<aya index="77" text="و فرزندانش را باقى گذاشتيم."/>
		<aya index="78" text="و نام نيك او را در نسلهاى بعد باقى نهاديم."/>
		<aya index="79" text="سلام بر نوح باد، در سراسر جهان."/>
		<aya index="80" text="ما نيكوكاران را چنين پاداش مى‌دهيم."/>
		<aya index="81" text="او از بندگان مؤمن ما بود."/>
		<aya index="82" text="سپس ديگران را غرقه ساختيم."/>
		<aya index="83" text="ابراهيم از پيروان او بود."/>
		<aya index="84" text="آنگاه كه با دلى رسته از ترديد روى به پروردگارش آورد."/>
		<aya index="85" text="به پدرش و قومش گفت: چه مى‌پرستيد؟"/>
		<aya index="86" text="آيا به جاى خداى يكتا، خدايان دروغين را مى‌خواهيد؟"/>
		<aya index="87" text="به پروردگار جهانيان چه گمان داريد؟"/>
		<aya index="88" text="نگاهى به ستارگان كرد،"/>
		<aya index="89" text="و گفت: من بيمارم."/>
		<aya index="90" text="از او رويگردان شدند و بازگشتند."/>
		<aya index="91" text="پنهانى نزد خدايانشان آمد و گفت: چيزى نمى‌خوريد؟"/>
		<aya index="92" text="چرا سخن نمى‌گوييد؟"/>
		<aya index="93" text="و در نهان، دستى به قوت بر آنها زد."/>
		<aya index="94" text="قومش شتابان نزدش آمدند."/>
		<aya index="95" text="گفت: آيا چيزهايى را كه خود مى‌تراشيد مى‌پرستيد؟"/>
		<aya index="96" text="خداى يكتاست كه شما و هر چه مى‌سازيد، آفريده است."/>
		<aya index="97" text="گفتند: برايش بنايى برآوريد و در آتشش اندازيد."/>
		<aya index="98" text="خواستند تا بدانديشى كنند، ما نيز آنها را زيردست گردانيديم."/>
		<aya index="99" text="گفت: من به سوى پروردگارم مى‌روم، او مرا راهنمايى خواهد كرد؛"/>
		<aya index="100" text="اى پروردگار من، مرا فرزندى صالح عطا كن."/>
		<aya index="101" text="پس او را به پسرى بردبار مژده داديم."/>
		<aya index="102" text="چون با پدر به جايى رسيد كه بايد به كار بپردازند، گفت: اى پسركم، در خواب ديده‌ام كه تو را ذبح مى‌كنم. بنگر كه چه مى‌انديشى. گفت: اى پدر، به هر چه مأمور شده‌اى عمل كن، كه اگر خدا بخواهد مرا از صابران خواهى يافت."/>
		<aya index="103" text="چون هر دو تسليم شدند و او را به پيشانى افكند،"/>
		<aya index="104" text="ما ندايش داديم: اى ابراهيم،"/>
		<aya index="105" text="خوابت را به حقيقت پيوستى. و ما نيكوكاران را چنين پاداش مى‌دهيم."/>
		<aya index="106" text="اين آزمايشى آشكارا بود."/>
		<aya index="107" text="و او را به ذبحى بزرگ بازخريديم."/>
		<aya index="108" text="و نام نيك او را در نسلهاى بعد باقى گذاشتيم."/>
		<aya index="109" text="سلام بر ابراهيم."/>
		<aya index="110" text="ما نيكوكاران را اينچنين پاداش مى‌دهيم."/>
		<aya index="111" text="او از بندگان مؤمن ما بود."/>
		<aya index="112" text="او را به اسحاق، پيامبرى شايسته، مژده داديم."/>
		<aya index="113" text="او و اسحاق را بركت داديم. و از فرزندانشان بعضى نيكوكار هستند و بعضى به آشكارا بر خود ستمكار."/>
		<aya index="114" text="ما به موسى و هارون نعمت داديم."/>
		<aya index="115" text="آن دو و مردمشان را از رنجى بزرگ نجات بخشيديم."/>
		<aya index="116" text="آنان را يارى داديم تا پيروز شدند."/>
		<aya index="117" text="و كتابى روشنگرشان داديم."/>
		<aya index="118" text="و به راه راست هدايتشان كرديم."/>
		<aya index="119" text="و نام نيكشان را در نسلهاى بعد باقى گذاشتيم."/>
		<aya index="120" text="سلام بر موسى و هارون."/>
		<aya index="121" text="ما نيكوكاران را اينچنين پاداش مى‌دهيم."/>
		<aya index="122" text="آن دو از بندگان مؤمن ما بودند."/>
		<aya index="123" text="و الياس از پيامبران بود."/>
		<aya index="124" text="به مردم خود گفت: آيا پروا نمى‌كنيد؟"/>
		<aya index="125" text="آيا بَعل را به خدايى مى‌خوانيد، و آن بهترين آفرينندگان را وامى‌گذاريد؟"/>
		<aya index="126" text="پروردگار شما و پروردگار نياكانتان، خداى يكتاست."/>
		<aya index="127" text="پس تكذيبش كردند و آنان از احضارشدگانند."/>
		<aya index="128" text="مگر بندگان مخلص خدا."/>
		<aya index="129" text="و نام نيك او را در نسلهاى بعد باقى گذاشتيم."/>
		<aya index="130" text="سلام بر خاندان الياس."/>
		<aya index="131" text="ما نيكوكاران را اينچنين پاداش مى‌دهيم."/>
		<aya index="132" text="او از بندگان مؤمن ما بود."/>
		<aya index="133" text="و لوط از پيامبران بود."/>
		<aya index="134" text="او و همه كسانش را نجات داديم."/>
		<aya index="135" text="مگر پيرزنى كه با مردم شهر بماند."/>
		<aya index="136" text="سپس ديگران را هلاك كرديم."/>
		<aya index="137" text="شما بر آنها مى‌گذريد، بامدادان،"/>
		<aya index="138" text="و شامگاهان. آيا تعقل نمى‌كنيد؟"/>
		<aya index="139" text="و يونس از پيامبران بود."/>
		<aya index="140" text="چون به آن كشتى پر از مردم گريخت،"/>
		<aya index="141" text="قرعه زدند و او در قرعه مغلوب شد."/>
		<aya index="142" text="ماهى ببلعيدش و او در خور سرزنش بود."/>
		<aya index="143" text="پس اگر نه از تسبيح‌گويان مى‌بود،"/>
		<aya index="144" text="تا روز قيامت در شكم ماهى مى‌ماند."/>
		<aya index="145" text="پس او را كه بيمار بود به خشكى افكنديم،"/>
		<aya index="146" text="و بر فراز سرش بوته كدويى رويانيديم."/>
		<aya index="147" text="و او را به رسالت بر صد هزار كس و بيشتر فرستاديم."/>
		<aya index="148" text="آنها ايمان آوردند و تا زنده بودند، برخورداريشان داديم."/>
		<aya index="149" text="از ايشان بپرس: آيا دختران از آن پروردگار تو باشند و پسران از آن ايشان؟"/>
		<aya index="150" text="آيا وقتى كه ما ملائكه را زن مى‌آفريديم آنها مى‌ديدند؟"/>
		<aya index="151" text="آگاه باش كه از دروغگوييشان است كه مى‌گويند:"/>
		<aya index="152" text="خدا صاحب فرزند است. دروغ مى‌گويند."/>
		<aya index="153" text="آيا خدا دختران را بر پسران برترى داد؟"/>
		<aya index="154" text="شما را چه مى‌شود؟ چگونه قضاوت مى‌كنيد؟"/>
		<aya index="155" text="آيا نمى‌انديشيد؟"/>
		<aya index="156" text="يا بر ادعاى خود دليل روشنى داريد؟"/>
		<aya index="157" text="اگر راست مى‌گوييد كتابتان را بياوريد."/>
		<aya index="158" text="و ميان خدا و جنيان خويشاوندى قائل شدند و جنيان مى‌دانند كه احضارشدگانند"/>
		<aya index="159" text="از آن وصف كه مى‌آورند خدا منزه است."/>
		<aya index="160" text="مگر بندگان مخلص خدا."/>
		<aya index="161" text="شما و بتانى كه مى‌پرستيد،"/>
		<aya index="162" text="نتوانستيد مفتون بتان كنيد،"/>
		<aya index="163" text="مگر آن كس را كه راهى جهنم باشد."/>
		<aya index="164" text="و هيچ كس از ما نيست مگر آنكه جايى معين دارد."/>
		<aya index="165" text="هر آينه ما صف زدگانيم."/>
		<aya index="166" text="و هر آينه ما تسبيح‌گويندگانيم."/>
		<aya index="167" text="اگر چه مى‌گفتند:"/>
		<aya index="168" text="اگر از پيشينيان نزد ما كتابى مانده بود،"/>
		<aya index="169" text="ما از بندگان مخلص خدا مى‌بوديم."/>
		<aya index="170" text="آنها به آن كتاب كافر شدند، و زودا كه خواهند فهميد."/>
		<aya index="171" text="ما در باره بندگانمان كه به رسالت مى‌فرستيم از پيش تصميم گرفته‌ايم،"/>
		<aya index="172" text="كه هر آينه آنان يارى مى‌شوند."/>
		<aya index="173" text="و لشكر ما خود غالبند."/>
		<aya index="174" text="پس تا مدتى از آنها روى بگردان."/>
		<aya index="175" text="عاقبتشان را ببين، آنها نيز خواهند ديد."/>
		<aya index="176" text="آيا عذاب ما را به شتاب مى‌طلبند؟"/>
		<aya index="177" text="چون عذاب به ساحتشان فراز آيد، اين بيم‌داده‌شدگان چه بامداد بدى خواهند داشت."/>
		<aya index="178" text="از آنها تا چندى روى بگردان."/>
		<aya index="179" text="پس عاقبتشان را ببين، آنها نيز خواهند ديد."/>
		<aya index="180" text="منزه است پروردگار تو -آن پروردگار پيروزمند- از هر چه به وصف او مى‌گويند."/>
		<aya index="181" text="سلام بر پيامبران،"/>
		<aya index="182" text="و حمد از آن پروردگار جهانيان است."/>
	</sura>
	<sura index="38" name="ص">
		<aya index="1" text="صاد. سوگند به قرآن شريف صاحب اندرز."/>
		<aya index="2" text="كه كافران همچنان در سركشى و خلافند."/>
		<aya index="3" text="چه بسا مردمى را كه پيش از آنها به هلاكت رسانيديم. آنان فرياد برمى‌آوردند ولى گريزگاهى نبود."/>
		<aya index="4" text="در شگفت شدند از اينكه بيم‌دهنده‌اى از ميان خودشان برخاست. و كافران گفتند: اين جادوگرى دروغگوست."/>
		<aya index="5" text="آيا همه خدايان را يك خدا گردانيده است؟ و اين چيزى شگفت است."/>
		<aya index="6" text="مهترانشان به راه افتادند و گفتند: برويد و بر پرستش خدايان خويش پايدارى ورزيد كه اين است چيزى كه از شما خواسته شده."/>
		<aya index="7" text="ما در اين آخرين آيين، چنين سخنى نشنيده‌ايم و اين جز دروغ هيچ نيست."/>
		<aya index="8" text="آيا از ميان همه ما وحى بر او نازل شده است؟ بلكه آنها از وحى من در ترديدند، و هنوز عذاب مرا نچشيده‌اند."/>
		<aya index="9" text="يا آنكه خزاين رحمت پروردگار پيروزمند بخشنده‌ات در نزد آنهاست؟"/>
		<aya index="10" text="يا فرمانروايى آسمانها و زمين و هر چه ميان آن دوست، از آن آنهاست؟ پس با نردبامهايى خود را به آسمان كشند."/>
		<aya index="11" text="آنجا لشكرى است ناچيز از چند گروه شكست‌خورده به هزيمت رفته."/>
		<aya index="12" text="پيش از آنها قوم نوح و عاد و فرعون، كه مردم را به چهار ميخ مى‌كشيد، پيامبران را تكذيب مى‌كردند."/>
		<aya index="13" text="و نيز قوم ثمود و قوم لوط و مردم اَيكه از آن جماعتها بودند."/>
		<aya index="14" text="از اينان كس نبود مگر آنكه پيامبران را تكذيب كرد، و عقوبت من واجب آمد."/>
		<aya index="15" text="اينان نيز جز بانگى سهمناك انتظارى ندارند، چنان كه آدمى را ديگر بازگشت نباشد."/>
		<aya index="16" text="و گفتند: اى پروردگار ما، نامه اعمال ما را پيش از فرارسيدن روز حساب به دست ما بده."/>
		<aya index="17" text="بر هر چه مى‌گويند صبر كن. و از بنده ما داود قدرتمند، كه همواره به درگاه ما توبه مى‌كرد، يادآور."/>
		<aya index="18" text="ما كوه‌ها را رام كرديم و كوه‌ها هر شامگاه و بامدادان با او تسبيح مى‌كردند."/>
		<aya index="19" text="و پرندگان بر او گرد مى‌آمدند، همه فرمانبر او بودند."/>
		<aya index="20" text="فرمانرواييش را استوارى بخشيديم و او را حكمت و فصاحت در سخن عطا كرديم."/>
		<aya index="21" text="آيا خبر آن مدعيان را شنيده‌اى آنگاه كه از ديوار قصر بالا رفتند؟"/>
		<aya index="22" text="بر داود داخل شدند. داود از آنها ترسيد. گفتند: مترس، ما دو مدعى هستيم كه يكى بر ديگرى ستم كرده است. ميان ما به حق داورى كن و پاى از عدالت بيرون منه و ما را به راه راست هدايت كن."/>
		<aya index="23" text="اين برادر من است. او را نَوَد و نُه ميش است و مرا يك ميش. مى‌گويد: آن را هم به من واگذار، و در دعوى بر من غلبه يافته است."/>
		<aya index="24" text="داود گفت: او كه ميش تو را از تو مى‌خواهد تا به ميشهاى خويش بيفزايد بر تو ستم مى‌كند. و بسيارى از شريكان جز كسانى كه ايمان آورده‌اند و كارهاى شايسته كرده‌اند -و اينان نيز اندك هستند- بر يكديگر ستم مى‌كنند. و داود دانست كه او را آزموده‌ايم. پس از پروردگارش آمرزش خواست و به ركوع درافتاد و توبه كرد."/>
		<aya index="25" text="ما اين خطايش را بخشيديم. او را به درگاه ما تقرب است و بازگشتى نيكو."/>
		<aya index="26" text="اى داود، ما تو را خليفه روى زمين گردانيديم. در ميان مردم به حق داورى كن و از پى هواى نفس مرو كه تو را از راه خدا منحرف سازد. آنان كه از راه خدا منحرف شوند، بدان سبب كه روز حساب را از ياد برده‌اند، به عذابى شديد گرفتار مى‌شوند."/>
		<aya index="27" text="ما اين آسمان و زمين و آنچه را كه ميان آنهاست به باطل نيافريده‌ايم. اين گمان كسانى است كه كافر شدند. پس واى بر كافران از آتش."/>
		<aya index="28" text="آيا كسانى را كه ايمان آورده‌اند و كارهاى شايسته كرده‌اند، همانند فسادكنندگان در زمين قرار خواهيم داد؟ يا پرهيزگاران را چون گناهكاران؟"/>
		<aya index="29" text="كتابى مبارك است كه آن را بر تو نازل كرده‌ايم، تا در آياتش بينديشند و خردمندان از آن پند گيرند."/>
		<aya index="30" text="سليمان را به داود عطا كرديم. چه بنده نيكويى بود و روى به خدا داشت."/>
		<aya index="31" text="آنگاه كه به هنگام عصر اسبان تيزرو را كه ايستاده بودند به او عرضه كردند،"/>
		<aya index="32" text="گفت: من دوستى اين اسبان را بر ياد پروردگارم بگزيدم تا آفتاب در پرده غروب پوشيده شد،"/>
		<aya index="33" text="آن اسبان را نزد من بازگردانيد. پس به بريدن ساقها و گردنشان آغاز كرد."/>
		<aya index="34" text="ما سليمان را آزموديم و بر تخت او جسدى را افكنديم و او روى به خدا آورد."/>
		<aya index="35" text="گفت: اى پروردگار من، مرا بيامرز و مرا مُلكى عطا كن كه پس از من كسى سزاوار آن نباشد، كه تو بخشاينده‌اى."/>
		<aya index="36" text="پس باد را رام او كرديم كه به نرمى هر جا كه آهنگ مى‌كرد، به فرمان او مى‌رفت."/>
		<aya index="37" text="و ديوان را، كه هم بنّا بودند و هم غوّاص."/>
		<aya index="38" text="و گروهى ديگر را، كه همه بسته در زنجير او بودند."/>
		<aya index="39" text="اين عطاى بى‌حساب ماست خواهى آن را ببخش و خواهى نگه دار."/>
		<aya index="40" text="او راست نزد ما تقرب و بازگشتى نيكو."/>
		<aya index="41" text="و از بنده ما ايّوب ياد كن آنگاه كه پروردگارش را ندا داد كه: مرا شيطان به رنج و عذاب افكنده است."/>
		<aya index="42" text="پايت را بر زمين بكوب: اين آبى است براى شستشو و سرد براى آشاميدن."/>
		<aya index="43" text="و به او خانواده‌اش و همچند آن از ديگر ياران را عطا كرديم و اين خود رحمتى از ما بود و براى خردمندان اندرزى."/>
		<aya index="44" text="دسته‌اى از چوبهاى باريك به دست گير و با آن بزن و سوگند خويش را مشكن. او را بنده‌اى صابر يافتيم. او كه همواره روى به درگاه ما داشت چه نيكو بنده‌اى بود."/>
		<aya index="45" text="بندگان ما ابراهيم و اسحاق و يعقوب آن مردان قدرتمند و بابصيرت را ياد كن."/>
		<aya index="46" text="آنان را خصلت پاكدلى بخشيديم تا ياد قيامت كنند."/>
		<aya index="47" text="آنها در نزد ما برگزيدگان و نيكانند."/>
		<aya index="48" text="و اسماعيل و اَليَسع و ذوالكِفل را ياد كن كه همه از نيكانند."/>
		<aya index="49" text="اين قرآن پندى است، و پرهيزكاران را بازگشتى نيكوست؛"/>
		<aya index="50" text="بهشتهاى جاويدان كه درِ آن به رويشان گشاده است."/>
		<aya index="51" text="در آنجا تكيه زده‌اند و هرگونه ميوه و نوشيدنى كه بخواهند مى‌طلبند."/>
		<aya index="52" text="زنانى همسال از آن گونه كه جز به شوى خويش نظر ندارند نزد آنهايند."/>
		<aya index="53" text="اين است آن چيزهايى كه براى روز حساب به شما وعده داده‌اند."/>
		<aya index="54" text="اين رزق ماست كه پايان نيافتنى است،"/>
		<aya index="55" text="چنين است. و سركشان را بدترين بازگشتهاست."/>
		<aya index="56" text="به جهنم مى‌روند كه بد جايگاهى است."/>
		<aya index="57" text="بايد آب جوشان و چرك و خونابه دوزخيان را بنوشند."/>
		<aya index="58" text="و شكنجه‌هايى ديگر، از هر نوع."/>
		<aya index="59" text="اين گروه با شما به آتش در مى‌آيند. خوش آمدشان مباد كه به آتش مى‌افتند."/>
		<aya index="60" text="گويند: نه، خوش آمد شما را مباد. شما اين عذاب را پيشاپيش براى ما فرستاده بوديد، چه بد جايگاهى است."/>
		<aya index="61" text="گويند: اى پروردگار ما، هر كس كه اين عذاب را پيشاپيش براى ما آماده كرده است عذابش را در آتش دو چندان افزون كن."/>
		<aya index="62" text="و گويند: چرا مردانى را كه از اشرار مى‌شمرديم اكنون نمى‌بينيم؟"/>
		<aya index="63" text="آنان را به مسخره مى‌گرفتيم. آيا از نظرها دور مانده‌اند؟"/>
		<aya index="64" text="اين جدال اهل جهنم با يكديگر چيزى است كه به حقيقت واقع شود."/>
		<aya index="65" text="بگو: جز اين نيست كه من بيم‌دهنده‌اى هستم و هيچ خدايى جز خداى يكتاى قهار نيست."/>
		<aya index="66" text="آن پيروزمند و آمرزنده، پروردگار آسمانها و زمين و هر چه ميان آنهاست."/>
		<aya index="67" text="بگو: اين خبرى بزرگ است،"/>
		<aya index="68" text="كه شما از آن اعراض مى‌كنيد."/>
		<aya index="69" text="هنگامى كه با يكديگر جدال مى‌كردند من خبرى از ساكنان عالم بالا نداشتم."/>
		<aya index="70" text="تنها از آن روى به من وحى مى‌شود كه بيم‌دهنده‌اى روشنگر هستم."/>
		<aya index="71" text="پروردگارت به فرشتگان گفت: من بشرى را از گل مى‌آفرينم."/>
		<aya index="72" text="چون تمامش كردم و در آن از روح خود دميدم، همه سجده‌اش كنيد."/>
		<aya index="73" text="همه فرشتگان سجده كردند."/>
		<aya index="74" text="مگر ابليس كه بزرگى فروخت و از كافران شد."/>
		<aya index="75" text="گفت: اى ابليس، چه چيز تو را از سجده كردن در برابر آنچه من با دو دست خود آفريده‌ام منع كرد؟ آيا بزرگى فروختى يا مقامى ارجمند داشتى؟"/>
		<aya index="76" text="گفت: من از او بهترم. مرا از آتش آفريده‌اى و او را از گل."/>
		<aya index="77" text="گفت: از اينجا بيرون شو كه تو مطرودى."/>
		<aya index="78" text="و تا روز قيامت لعنت من بر توست."/>
		<aya index="79" text="گفت: اى پروردگار من، مرا تا روزى كه از نو زنده شوند مهلت ده."/>
		<aya index="80" text="گفت: تو از مهلت يافتگانى،"/>
		<aya index="81" text="تا آن روز معين معلوم."/>
		<aya index="82" text="گفت: به عزت تو سوگند كه همگان را گمراه كنم،"/>
		<aya index="83" text="مگر آنها كه از بندگان مخلص تو باشند."/>
		<aya index="84" text="گفت: حق است و آنچه مى‌گويم راست است."/>
		<aya index="85" text="كه جهنم را از تو و از همه پيروانت پر كنم."/>
		<aya index="86" text="بگو: من از شما مزدى نمى‌طلبم و نيستم از آنان كه به دروغ چيزى بر خود مى‌بندند."/>
		<aya index="87" text="و اين جز اندرزى براى مردم جهان نيست."/>
		<aya index="88" text="و تو بعد از اين از خبر آن آگاه خواهى شد."/>
	</sura>
	<sura index="39" name="الزمر">
		<aya index="1" text="نازل شدن اين كتاب از جانب خداى پيروزمند حكيم است."/>
		<aya index="2" text="ما اين كتاب را به راستى بر تو نازل كرديم. پس خدا را بپرست و دين خود براى او خالص گردان."/>
		<aya index="3" text="آگاه باش كه دين خالص از آن خداست و آنان كه سواى او ديگرى را به خدايى گرفتند، گفتند: اينان را از آن رو مى‌پرستيم تا وسيله نزديكى ما به خداى يكتا شوند. و خدا در آنچه اختلاف مى‌كنند ميانشان حكم خواهد كرد. خدا آن را كه دروغگو و ناسپاس باشد هدايت نمى‌كند."/>
		<aya index="4" text="اگر خدا مى‌خواست كه براى خود فرزندى برگيرد، از ميان مخلوقات خود هر چه را كه مى‌خواست برمى‌گزيد. منزه است. اوست خداى يكتاى قهار."/>
		<aya index="5" text="آسمانها و زمين را به حق بيافريد. شب را بر روز داخل مى‌كند و روز را بر شب. و آفتاب و ماه را رام گردانيد و هر يك تا زمانى معين در حركتند. آگاه باش كه اوست پيروزمند و آمرزنده."/>
		<aya index="6" text="شما را از يك تن بيافريد. و از آن يك تن زنش را آفريد. و برايتان از چارپايان هشت جفت بيافريد. شما را در شكم مادرتان در چند مرحله در درون تاريكيهاى سه‌گانه آفرينش بخشيد. اين است خداى يكتا پروردگار شما. فرمانروايى از آن اوست. خدايى جز او نيست. پس چگونه رويگردانتان مى‌سازند؟"/>
		<aya index="7" text="اگر ناسپاسى كنيد، خدا از شما بى‌نياز است. و ناسپاسى را براى بندگانش نمى‌پسندد. مى‌پسندد كه سپاسگزار باشيد. و هيچ كس بار گناه ديگرى را بر دوش نمى‌كشد. بازگشت همه شما نزد پروردگارتان است. او شما را از كارهايى كه مى‌كرده‌ايد آگاه مى‌كند. او به آنچه در دلها مى‌گذرد آگاه است."/>
		<aya index="8" text="چون به آدمى گزندى برسد، به پروردگارش روى مى‌آورد و او را مى‌خواند. آنگاه چون به او نعمتى بخشد، همه آن دعاها را كه پيش از اين كرده بود از ياد مى‌برد و براى خدا همتايانى قرار مى‌دهد تا مردم را از طريق او گمراه كنند. بگو: اندكى از كفرت بهره‌مند شو، كه تو از دوزخيان خواهى بود."/>
		<aya index="9" text="آيا آن كس كه در همه ساعات شب به عبادت پرداخته، يا در سجود است يا در قيام، و از آخرت بيمناك است و به رحمت پروردگارش اميدوار است، با آن كه چنين نيست يكسان است؟ بگو: آيا آنهايى كه مى‌دانند با آنهايى كه نمى‌دانند برابرند؟ تنها خردمندان پند مى‌پذيرند."/>
		<aya index="10" text="بگو: اى بندگان من كه ايمان آورده‌ايد، از پروردگارتان بترسيد. براى آنان كه در حيات اينجهانى نيكى كرده‌اند، پاداش نيك است. و زمين خدا پهناور است. مزد صابران بى‌حساب و كامل ادا مى‌شود."/>
		<aya index="11" text="بگو: من مأمور شده‌ام كه خدا را بپرستم و براى او در دين اخلاص ورزم."/>
		<aya index="12" text="و مرا فرموده‌اند كه نخستين مسلمانان باشم."/>
		<aya index="13" text="بگو: اگر پروردگارم را نافرمانى كنم، از عذاب آن روز بزرگ مى‌ترسم."/>
		<aya index="14" text="بگو: خدا را مى‌پرستم و براى او در دين خود اخلاص مى‌ورزم."/>
		<aya index="15" text="بپرستيد هر چيز ديگرى را جز او. بگو: زيان‌كنندگان كسانى هستند كه در روز قيامت خود و خاندانشان را از دست بدهند. بهوش باشيد كه اين زيانى آشكار است."/>
		<aya index="16" text="بالاى سرشان طبقات آتش است و در زير پايشان طبقات آتش. اين چيزى است كه خدا بندگان خود را بدان مى‌ترساند. پس اى بندگان من، از من بترسيد."/>
		<aya index="17" text="و كسانى را كه از پرستش بتان پرهيز كرده‌اند و به خدا روى آورده‌اند بشارت است. پس بندگان مرا بشارت ده:"/>
		<aya index="18" text="آن كسانى كه به سخن گوش مى‌دهند و از بهترين آن پيروى مى‌كنند، ايشانند كسانى كه خدا هدايتشان كرده و اينان خردمندانند."/>
		<aya index="19" text="آيا كسى را كه حكم عذاب بر او محقق شده، تو مى‌توانى او را كه در آتش است برهانى؟"/>
		<aya index="20" text="اما براى آنان كه از خدا مى‌ترسند غرفه‌هايى است بر فراز هم ساخته، كه از زيرشان جويباران روان است. اين وعده خداست و خدا وعده خود خلاف نخواهد كرد."/>
		<aya index="21" text="آيا نديده‌اى كه خدا از آسمان باران فرستاد و آن را چون چشمه‌سارهايى در زمين روان گردانيد، آنگاه به آن كشته‌هاى رنگارنگ برويانيد، سپس همه خشك مى‌شوند و مى‌بينى كه زرد شده‌اند، آنگاه خردشان مى‌سازد؟ هر آينه خردمندان را در آن اندرزى است."/>
		<aya index="22" text="آيا كسى كه خدا دلش را بر روى اسلام گشود و او در پرتو نور پروردگارش جاى دارد، همانند كسى است كه ايمان ندارد؟ پس واى بر سخت‌دلانى كه ياد خدا در دلهاشان راه ندارد، كه در گمراهى آشكار هستند."/>
		<aya index="23" text="خدا بهترين سخن را نازل كرده است. كتابى متشابه و دوتا دوتا، كه از تلاوت آن كسانى را كه از پروردگارشان مى‌ترسند از خوف تن بلرزد. سپس تن و جانشان به ياد خدا بيارامد. اين راه خداست كه هر كه را بخواهد بدان راهنمايى مى‌كند، و هر كه را خدا گمراه كند او را هيچ راهنمايى نخواهد بود."/>
		<aya index="24" text="آيا آن كس كه در روز قيامت با چهره خويش عذاب سخت قيامت را از خود بازمى‌دارد همانند كسى است كه بهشتى است؟ به ستمكاران گفته مى‌شود: به كيفر كارهايى كه مى‌كرده‌ايد عذاب را بچشيد."/>
		<aya index="25" text="پيشينيانشان تكذيب كردند و عذاب از جايى كه نمى‌دانستند بر سرشان رسيد."/>
		<aya index="26" text="خدا در اين جهان رسوايشان ساخت؛ ولى اگر بدانند، عذاب آخرت بزرگتر است."/>
		<aya index="27" text="ما در اين قرآن براى مردم هر گونه مثَلى آورديم، شايد پند گيرند."/>
		<aya index="28" text="قرآنى به زبان عربى بى هيچ انحراف و كجى. شايد پروا كنند."/>
		<aya index="29" text="خدا مثَلى مى‌زند: مردى را كه چند تن در او شريكند و بر سر او اختلاف دارند. و مردى كه تنها از آنِ يكى باشد. آيا اين دو با هم برابرند؟ سپاس خدا را. نه، بيشترشان نمى‌دانند."/>
		<aya index="30" text="تو مى‌ميرى و آنها نيز مى‌ميرند."/>
		<aya index="31" text="سپس همه در روز قيامت نزد پروردگارتان با يكديگر به خصومت خواهيد پرداخت."/>
		<aya index="32" text="پس كيست ستمكارتر از آن كه بر خدا دروغ مى‌بندد و سخن راستى را كه بر او آمده است تكذيب مى‌كند. آيا كافران را در جهنم جايگاهى نيست؟"/>
		<aya index="33" text="و كسى كه سخن راست آورد و تصديقش كرد، آنان پرهيزگارانند."/>
		<aya index="34" text="برايشان هر چه بخواهند در نزد پروردگارشان مهياست. اين است پاداش نيكوكاران."/>
		<aya index="35" text="تا خدا بدترين اعمالى را كه مرتكب شده‌اند از آنان بزدايد، و به بهتر از آنچه مى‌كرده‌اند پاداششان دهد."/>
		<aya index="36" text="تو را به كسانى كه سواى خدا هستند، مى‌ترسانند. آيا خدا براى نگهدارى بنده‌اش كافى نيست؟ و هر كس را كه خدا گمراه سازد هيچ راهنمايى نخواهد بود."/>
		<aya index="37" text="هر كس را كه خدا راهنمايى كند، گمراه‌كننده‌اى نيست. آيا خدا پيروزمند و انتقام‌گيرنده نيست؟"/>
		<aya index="38" text="اگر از آنها بپرسى: چه كسى آسمانها و زمين را آفريده است؟ خواهند گفت: خداى يكتا. بگو: پس اينهايى را كه سواى او مى‌پرستيد چگونه مى‌بينيد؟ اگر خداى يكتا بخواهد به من رنجى برساند آيا اينان مى‌توانند آن رنج را دفع كنند؟ يا اگر بخواهد به من رحمتى ارزانى دارد، مى‌توانند آن رحمت را از من بازدارند؟ بگو: خدا براى من بس است. توكل‌كنندگان به او توكل مى‌كنند."/>
		<aya index="39" text="بگو: اى قوم من، بر وفق امكان خويش عمل كنيد. من نيز عمل مى‌كنم. و به زودى خواهيد دانست كه‌"/>
		<aya index="40" text="چه كسى به عذابى كه خوارش مى‌سازد گرفتار مى‌شود، يا عذاب جاويد بر سر او فرود مى‌آيد."/>
		<aya index="41" text="ما اين كتاب را به حق براى هدايت مردم بر تو نازل كرديم. پس هر كس كه هدايت يافت به سود خود اوست، و هر كه گمراه شد به زيان خود به گمراهى افتاده و تو وكيل آنها نيستى."/>
		<aya index="42" text="خدا جانها را به هنگام مردنشان مى‌گيرد، و نيز جان كسانى را كه در خواب خود نمرده‌اند. جانهايى را كه حكم مرگ بر آنها رانده شده نگه مى‌دارد و ديگران را تا زمانى كه معين است بازمى‌فرستد. در اين عبرتهاست براى آنهايى كه مى‌انديشند."/>
		<aya index="43" text="آيا سواى خدا شفيعانى اختيار كردند؟ بگو: حتى اگر آن شفيعان قدرت به كارى نداشته باشند و چيزى را درنيابند؟"/>
		<aya index="44" text="بگو: شفاعت سراسر از آن خداست. متعلق به اوست فرمانروايى آسمانها و زمين. سپس همه به نزد او بازگردانده مى‌شويد."/>
		<aya index="45" text="چون خدا را به يكتايى ياد كنند دلهاى آن كسان كه به قيامت ايمان نياورده‌اند نفرت گيرد، و چون نام ديگرى جز او برده شود شادمان شوند."/>
		<aya index="46" text="بگو: بار خدايا، تويى آفريننده آسمانها و زمين، داناى نهان و آشكار، تو ميان بندگانت در هر چه در آن اختلاف مى‌كرده‌اند داورى خواهى كرد."/>
		<aya index="47" text="اگر هر چه در روى زمين است و همانند آن، از آن ستمكاران مى‌بود، در روز قيامت خود را بدان از عذاب دردناك بازمى‌خريدند. و از خدا برايشان چيزهايى آشكار مى‌شد كه هرگز حسابش را نمى‌كردند."/>
		<aya index="48" text="پاداش بد اعمالى كه مى‌كردند برايشان آشكار شد و آنچه مسخره‌اش مى‌كردند گرداگردشان را بگرفت."/>
		<aya index="49" text="چون آدمى را گزندى رسد ما را مى‌خواند، و چون از جانب خويش نعمتى ارزانيش داريم گويد: به سبب داناييم اين نعمت را به من داده‌اند. اين آزمايشى باشد ولى بيشترينشان نمى‌دانند."/>
		<aya index="50" text="اين سخنى بود كه پيشينيانشان هم مى‌گفتند، ولى هر چه گرد آورده بودند به حالشان سود نكرد."/>
		<aya index="51" text="عقوبت اعمالشان دامنگيرشان شد. و از اين ميان به آنهايى كه راه كفر پيش گرفته‌اند عقوبت اعمالشان خواهد رسيد و نمى‌توانند از ما بگريزند."/>
		<aya index="52" text="آيا هنوز ندانسته‌اند كه خداست كه روزى هر كس را كه بخواهد افزون مى‌سازد يا تنگ روزى‌اش مى‌كند؟ و در اين خود عبرتهاست براى مردمى كه ايمان مى‌آورند."/>
		<aya index="53" text="بگو: اى بندگان من كه بر زيان خويش اسراف كرده‌ايد، از رحمت خدا مأيوس مشويد. زيرا خدا همه گناهان را مى‌آمرزد. اوست آمرزنده و مهربان."/>
		<aya index="54" text="پيش از آنكه عذاب فرا رسد و كسى به ياريتان برنخيزد، به پروردگارتان روى آوريد و به او تسليم شويد."/>
		<aya index="55" text="و پيش از آنكه به ناگاه و بى‌خبر عذاب بر شما فرود آيد، از بهترين چيزى كه از جانب پروردگارتان نازل شده است پيروى كنيد."/>
		<aya index="56" text="تا كسى نگويد: اى حسرتا بر من كه در كار خدا كوتاهى كردم، و از مسخره‌كنندگان بودم."/>
		<aya index="57" text="يا بگويد: اگر خدا مرا هدايت كرده بود، من از پرهيزگاران مى‌بودم."/>
		<aya index="58" text="يا چون عذاب را ببيند، بگويد: اگر بار ديگر به دنيا باز مى‌گرديدم، از نيكوكاران مى‌شدم."/>
		<aya index="59" text="آرى، آيات من براى تو نازل شد و تو گردنكشى كردى و از كافران بودى."/>
		<aya index="60" text="در روز قيامت، كسانى را كه به خدا دروغ بسته‌اند مى‌بينى كه رويشان سياه شده است. آيا متكبران را در جهنم جايگاهى نيست؟"/>
		<aya index="61" text="خدا پرهيزكاران را به سبب راه رستگارى كه در پيش گرفته بودند مى‌رهاند. به آنها هيچ بدى نرسد و از اندوه بدور باشند."/>
		<aya index="62" text="خداست كه آفريدگار هر چيزى است و او نگهبان هر چيزى."/>
		<aya index="63" text="كليدهاى آسمانها و زمين نزد اوست و آنها كه به آيات خدا كافر شده‌اند زيان‌ديدگان هستند."/>
		<aya index="64" text="بگو: اى نادانان، آيا مرا فرمان مى‌دهيد كه غير از خدا را بپرستم؟"/>
		<aya index="65" text="به تو و پيامبران پيش از تو وحى شده است كه اگر شرك بياوريد اعمالتان ناچيز گردد و خود از زيان‌كنندگان خواهيد بود."/>
		<aya index="66" text="بلكه خدا را بپرست و سپاسگزار او باش."/>
		<aya index="67" text="خدا را نشناختند آنچنان كه شايان شناخت اوست. و در روز قيامت، زمين يكجا در قبضه اوست و آسمانها در هم پيچيده، در يد قدرت او. منزه است و برتر از هر چه شريك او مى‌پندارند."/>
		<aya index="68" text="و در صور دميده شود. پس هر كه در آسمانها و هر كه در زمين است -جز آنها كه او بخواهد- بيهوش مى‌شوند. و بار ديگر در آن دميده شود، ناگهان از جاى برمى‌خيزند و مى‌نگرند."/>
		<aya index="69" text="و زمين به نور پروردگارش روشن شود و نامه‌هاى اعمال را بنهند و پيامبران و گواهان را بياورند و در ميان مردم به حق داورى شود و بر كسى ستمى نرود."/>
		<aya index="70" text="پاداش هر كس برابر كردارش به تمامى ادا شود، در حالى كه خدا به كارهايى كه مى‌كرده‌اند آگاه‌تر است."/>
		<aya index="71" text="و كافران را گروه‌گروه به جهنم برانند. چون به جهنم رسند درهايش گشوده شود و نگهبانان آتش گويند: آيا پيامبرانى از خود شما بر شما مبعوث نشدند تا آيات پروردگارتان را برايتان بخوانند و شما را از ديدار با چنين روزى بترسانند؟ مى‌گويند: بلى. ولى، بر كافران عذاب محقق شده بود."/>
		<aya index="72" text="گفته شود: از درهاى جهنم داخل شويد، همواره در آنجا خواهيد بود. جايگاه سركشان چه بد جايگاهى است."/>
		<aya index="73" text="و آنان را كه از پروردگارشان ترسيده‌اند گروه‌گروه به بهشت مى‌برند. چون به بهشت برسند درهايش گشوده شود. و خازنان بهشت گويندشان: سلام بر شما، بهشتتان خوش باد، به درون بياييد، همواره در اينجا خواهيد بود."/>
		<aya index="74" text="مى‌گويند: سپاس خدايى را كه هر وعده كه به ما داد راست بود. آن زمين را به ميراث به ما داد. و اكنون در هر جاى بهشت كه بخواهيم مكان مى‌گيريم. عمل‌كنندگان را چه مزد نيكويى است."/>
		<aya index="75" text="و فرشتگان را مى‌بينى كه گرد عرش خدا حلقه زده‌اند و به ستايش پروردگارشان تسبيح مى‌گويند. ميان آنها نيز به حق داورى گردد و گفته شود كه ستايش از آن خدايى است كه پروردگار جهانيان است."/>
	</sura>
	<sura index="40" name="غافر">
		<aya index="1" text="حا، ميم."/>
		<aya index="2" text="نزول اين كتاب از جانب خداى پيروزمند داناست؛"/>
		<aya index="3" text="آمرزنده گناه، پذيرنده توبه، سخت عقوبت، صاحب نعم. هيچ خدايى جز او نيست. بازگشت همه به سوى اوست."/>
		<aya index="4" text="جز كافران در آيات خدا جدال نمى‌كنند. پس جولانشان در شهرها تو را نفريبد."/>
		<aya index="5" text="پيش از ايشان قوم نوح و گروه‌هايى كه بعد از ايشان بودند پيامبرشان را تكذيب كردند. و هر امتى آهنگ آن كرد كه پيامبرش را دستگير كند، و به باطل به ستيزه برخاست تا حق را از ميان بردارد. اما من آنها را به عقوبت فروگرفتم و عقوبت من چه سخت بود."/>
		<aya index="6" text="بدين سان حكم پروردگار تو بر كافران محقق شد كه اهل جهنمند."/>
		<aya index="7" text="آنان كه عرش را حمل مى‌كنند و آنان كه بر گرد آن هستند به ستايش پروردگارشان تسبيح مى‌گويند و به او ايمان دارند و از او براى مؤمنان آمرزش مى‌خواهند: اى پروردگار ما، رحمت و علم تو همه چيز را فراگرفته است. پس آنان را كه توبه كرده‌اند و به راه تو آمده‌اند بيامرز و از عذاب جهنم نگه دار."/>
		<aya index="8" text="و اى پروردگار ما، آنان را و هر كه صالح باشد از پدران و همسران و فرزندانشان به بهشتهاى جاويدانى كه به آنها وعده داده‌اى داخل كن، كه تو پيروزمند و حكيمى."/>
		<aya index="9" text="آنان را از عقوبات حفظ كن، كه هر كه را در آن روز از عقوبات حفظ كنى بر او رحمت آورده‌اى و آن كاميابى بزرگى است."/>
		<aya index="10" text="كافران را ندا مى‌دهند كه دشمنى خدا با شما از دشمنى شما با خودتان، آنگاه كه به ايمانتان فرا مى‌خواندند و راه كفر پيش مى‌گرفتيد، بزرگ‌تر است."/>
		<aya index="11" text="مى‌گويند: اى پروردگار ما، ما را دوبار ميرانيدى و دوبار زنده ساختى و ما به گناهانمان اعتراف كرده‌ايم. آيا بيرون‌شدن را راهى هست؟"/>
		<aya index="12" text="اين عذاب بدان سبب است كه چون خدا را به يكتايى مى‌خواندند شما انكار مى‌كرديد، و اگر براى او شريكى قرار مى‌دادند شما به آن شريك ايمان مى‌آورديد. پس، فرمان، فرمان خداى بلندمرتبه بزرگ است."/>
		<aya index="13" text="اوست آن كه آيات خويش را به شما نشان داد و برايتان از آسمان روزى فرستاد. تنها كسى پند مى‌گيرد كه روى به خدا آورد."/>
		<aya index="14" text="پس خدا را بخوانيد، در حالى كه تنها براى او در دين اخلاص مى‌ورزيد، اگر چه كافران را ناخوش آيد."/>
		<aya index="15" text="فرابرنده درجات، صاحب عرش كه بر هر يك از بندگانش كه بخواهد به فرمان خود وحى مى‌فرستد تا مردم را از روز قيامت بترساند."/>
		<aya index="16" text="آن روز كه همگان آشكار شوند. هيچ چيز از آنها بر خدا پوشيده نماند. در آن روز فرمانروايى از آن كيست؟ از آن خداى يكتاى قهار."/>
		<aya index="17" text="آن روز هر كس را همانند عملش جزا مى‌دهند و به كس ستمى نمى‌رود. و خدا زود به حسابها مى‌رسد."/>
		<aya index="18" text="از روز قيامت بترسانشان. آنگاه كه دلها لبريز از اندوه، نزديك حنجره‌ها رسد. ستمكاران را در آن روز نه خويشاوندى باشد و نه شفيعى كه سخنش را بشنوند."/>
		<aya index="19" text="نظرهاى دزديده را و هر چه دلها نهان داشته‌اند، مى‌داند."/>
		<aya index="20" text="خدا به حق داورى مى‌كند. ولى كسانى كه سواى او به خدايى مى‌خوانند هيچ داورى نتوانند، زيرا خدا مى‌شنود و مى‌بيند."/>
		<aya index="21" text="آيا در زمين سير نمى‌كنند تا بنگرند كه عاقبت پيشينيانشان چگونه بوده است؟ توانايى آنها و آثارى كه در روى زمين پديد آورده بودند از اينان بيش بود. و خدا آنها را به كيفر كفرشان فرو گرفت و از قهر خداوندشان نگهدارنده‌اى نبود."/>
		<aya index="22" text="اين بدان سبب بود كه پيامبرانشان با دلايل روشن نزدشان آمدند، ولى انكار كردند، و خدا هم آنان را فرو گرفت. و خدا نيرومند است و به سختى عقوبت مى‌كند."/>
		<aya index="23" text="ما موسى را با آيات خود و حجتى آشكار فرستاديم،"/>
		<aya index="24" text="به سوى فرعون و هامان و قارون. و گفتند كه او جادوگرى دروغگوست."/>
		<aya index="25" text="چون دين حق را از جانب ما بر آنها عرضه داشت، گفتند: پسران كسانى را كه به او ايمان آورده‌اند بكشيد و زنانشان را زنده بگذاريد. و حيله‌سازى كافران جز در طريق تباهى نباشد."/>
		<aya index="26" text="فرعون گفت: بگذاريد موسى را بكشم و او خداى خود را به يارى طلبد. مى‌ترسم دينتان را ديگرگون كند يا در اين سرزمين فسادى برانگيزد."/>
		<aya index="27" text="موسى گفت: من به پروردگار خود و پروردگار شما از هر متكبرى كه به روز حساب باور ندارد، پناه مى‌برم."/>
		<aya index="28" text="و مردى مؤمن از خاندان فرعون كه ايمانش را پنهان داشته بود، گفت: آيا مردى را كه مى‌گويد كه پروردگار من خداى يكتاست و با دليلهايى روشن از جانب پروردگارتان آمده است، مى‌كشيد؟ اگر دروغ مى‌گويد، گناه دروغش بر گردن خود اوست؛ و اگر راست مى‌گويد، پاره‌اى از وعده‌هايى كه داده است به شما خواهد رسيد. هر آينه خدا هيچ گزافكار دروغگويى را هدايت نمى‌كند."/>
		<aya index="29" text="اى قوم من، امروز فرمانروايى از آن شماست. بر اين سرزمين غلبه داريد. ولى اگر عذاب خدا بر سر ما آيد چه كسى ياريمان خواهد كرد؟ فرعون گفت: شما را جز آنچه خود مصلحت ديده‌ام راهى ننمايم و جز به راه صواب راهنمايى نكنم."/>
		<aya index="30" text="آن كه ايمان آورده بود، گفت: اى قوم من، بر شما از آنچه بر سر آن اقوام ديگر آمده است بيمناكم."/>
		<aya index="31" text="همانند قوم نوح و عاد و ثمود و كسانى كه از آن پس آمدند. حال آنكه خدا براى بندگانش خواستار ستم نيست."/>
		<aya index="32" text="اى قوم من، از آن روز كه يكديگر را به فرياد بخوانيد بر شما بيمناكم."/>
		<aya index="33" text="آن روز كه همگى پشت كرده بازمى‌گرديد و هيچ كس شما را از عذاب خدا نگاه نمى‌دارد. و هر كس كه خدا گمراهش كند، هيچ راهنمايى ندارد."/>
		<aya index="34" text="يوسف پيش از اين با دلايل روشن بر شما بر شما مبعوث شد و شما از آنچه آورده بود همچنان در شك مى‌بوديد. چون يوسف بمرد گفتيد: خدا پس از او ديگر پيامبرى نخواهد فرستاد. خدا گزافكار شك‌آورنده را اين گونه گمراه مى‌سازد؛"/>
		<aya index="35" text="كسانى كه بى‌هيچ حجتى كه در دست داشته باشند در آيات خدا جدال مى‌كنند. كار آنان نزد خدا و مؤمنان سخت ناپسند است. خدا بر دل هر متكبر جبارى اينچنين مهر مى‌نهد."/>
		<aya index="36" text="فرعون گفت: اى هامان، براى من كوشك بلندى بساز، شايد به آن درها دست يابم:"/>
		<aya index="37" text="درهاى آسمانها. و خداى موسى را ببينم، زيرا پندارم كه دروغ مى‌گويد. بدين سان كردار زشت فرعون در نظرش آراسته شد و او از راه باز ماند و چاره‌جويى او جز زيان هيچ نبود."/>
		<aya index="38" text="آن مردى كه ايمان آورده بود گفت: اى قوم من، از پى من بياييد تا به راه صواب هدايتتان كنم."/>
		<aya index="39" text="اى قوم من، اين زندگى دنيا اندك مايه تعيشى است. و آخرت سراى بقاست."/>
		<aya index="40" text="هر كس كار بدى بكند جز همانند عملش كيفر نيابد. و هر كس از مرد و زن كه مؤمن باشد و عمل صالحى به جاى آرد به بهشت داخل شود و بى‌حساب روزى‌اش دهند."/>
		<aya index="41" text="اى قوم من، چيست كه من شما را به رهايى مى‌خوانم و شما مرا به آتش فرا مى‌خوانيد؟"/>
		<aya index="42" text="مرا دعوت مى‌كنيد كه به خدا كافر شوم و چيزى را كه نمى‌شناسم شريك او قرار دهم، حال آنكه من شما را به خداى پيروزمند آمرزنده دعوت مى‌كنم."/>
		<aya index="43" text="بى‌شك آنچه شما مرا به آن دعوت مى‌كنيد ياراى آنش نيست كه در دنيا و آخرت كسى را به سوى خود خواند، حال آنكه بازگشت ما به سوى خداى يكتاست، و گزافكاران در جهنم باشند."/>
		<aya index="44" text="زودا كه آنچه را كه اكنون مى‌گويم به ياد خواهيد آورد. و من كار خويش به خدا واگذار كردم، زيرا او بندگانش را مى‌بيند."/>
		<aya index="45" text="خدا او را از آسيب مكرى كه برايش انديشيده بودند، نگه داشت و آن عذاب ناگوار خاندان فرعون را در ميان گرفت."/>
		<aya index="46" text="آتش. هر صبح و شام بر آن عرضه شوند و روزى كه قيامت برپا شود ندا دهند كه خاندان فرعون را به سخت‌ترين عذابها درآوريد."/>
		<aya index="47" text="و آنگاه در درون آتش با يكديگر به مجادله برخيزند و ناتوانان به گردنكشان گويند كه ما پيروان شما بوديم، آيا مى‌توانيد اندكى از اين آتشى كه نصيب ما شده است بكاهيد؟"/>
		<aya index="48" text="آنان كه سركشى كرده بودند مى‌گويند: همه ما در آتشيم. و خداست كه ميان بندگانش داورى كرده است."/>
		<aya index="49" text="و آنان كه در آتشند به نگهبانان جهنم مى‌گويند: از پروردگارتان بخواهيد تا يك روز از عذاب ما بكاهد."/>
		<aya index="50" text="مى‌گويند: آيا پيامبرانتان با دلايل روشن نزد شما نيامده بودند؟ مى گويند: بلى. مى‌گويند: پس دعا كنيد. و دعاى كافران جز آنكه تباه شود هيچ نخواهد بود."/>
		<aya index="51" text="ما پيامبرانمان و مؤمنان را در زندگى دنيا و در روز قيامت كه شاهدان براى شهادت بر پاى مى‌ايستند، يارى مى‌كنيم."/>
		<aya index="52" text="در روزى كه ستمكاران را پوزش خواستن سود ندهد و نصيب آنها لعنت است و آن سراى بد."/>
		<aya index="53" text="ما به موسى مرتبه هدايت داديم و آن كتاب را به بنى‌اسرائيل ميراث داديم."/>
		<aya index="54" text="كتابى كه خود هدايت است و براى خردمندان اندرز."/>
		<aya index="55" text="صبر كن كه وعده خدا حق است. براى گناهت آمرزش بخواه و هر شامگاه و بامداد، به ستايش پروردگارت تسبيح بگوى."/>
		<aya index="56" text="آنان كه بى‌هيچ حجتى كه از آسمان آمده باشد درباره آيات خدا مجادله مى‌كنند، در دلشان جز هواى بزرگى نيست؛ ولى به آن نخواهند رسيد. پس به خدا پناه ببر كه او شنوا و بيناست."/>
		<aya index="57" text="آفرينش آسمان و زمين از آفرينش مردم بزرگتر است، ولى بيشتر مردم نمى‌دانند."/>
		<aya index="58" text="نابينا و بينا برابر نيستند. نيز آنهايى كه ايمان آورده‌اند و كارهاى شايسته كرده‌اند با زشتكاران يكسان نباشند. چه اندك پند مى‌پذيريد."/>
		<aya index="59" text="قيامت مى‌آيد و در آن ترديدى نيست، ولى بيشتر مردم ايمان نمى‌آورند."/>
		<aya index="60" text="پروردگارتان گفت: بخوانيد مرا تا شما را پاسخ گويم. آنهايى كه از پرستش من سركشى مى‌كنند زودا كه در عين خوارى به جهنم درآيند."/>
		<aya index="61" text="خداست آن كه شب را برايتان پديد آورد تا در آن بياراميد و روز را روشنايى بخشيد. خدا فضل خويش به مردم ارزانى مى‌دارد. ولى بيشتر مردم سپاسگزار نيستند."/>
		<aya index="62" text="اين است خداى يكتا پروردگار شما، آفريدگار هر چيزى. خدايى جز او نيست. پس چگونه از حق منحرفتان مى‌كنند؟"/>
		<aya index="63" text="همچنين، آنان كه آيات خدا را انكار مى‌كنند، از ايمان روى برمى‌گردانند."/>
		<aya index="64" text="خداست كه زمين را قرارگاه شما ساخت و آسمان را چون بنايى بيفراشت. و شما را صورت بخشيد، و صورتهايتان را نيكو ساخت. و از چيزهاى پاكيزه و خوش روزيتان داد. اين است خداى يكتا پروردگار شما. برتر و بزرگوار است خدا آن پروردگار جهانيان."/>
		<aya index="65" text="او زنده است. خدايى جز او نيست. او را بخوانيد در حالى كه دين او را به اخلاص پذيرفته باشيد، كه ستايش از آن خدايى است كه پروردگار جهانيان است."/>
		<aya index="66" text="بگو: مرا نهى كرده‌اند كه چيزهايى را كه سواى خدا مى‌پرستيد پرستش كنم، در حالى كه از جانب پروردگارم براى من دلايلى روشن آمده است. و به من فرمان داده‌اند كه در برابر پروردگار جهانيان تسليم باشم."/>
		<aya index="67" text="اوست آن خدايى كه شما را از خاك، سپس از نطفه، سپس از لخته خونى بيافريده است. آنگاه شما را كه كودكى بوديد از رحم مادر آورد تا به سن جوانى برسيد و پير شويد. بعضى از شما پيش از پيرى بميريد و بعضى به آن زمان معين مى‌رسيد و شايد به عقل دريابيد."/>
		<aya index="68" text="اوست كه زنده مى‌كند و مى‌ميراند. و چون اراده چيزى كند مى‌گويدش: موجود شو. پس موجود مى‌شود."/>
		<aya index="69" text="آيا نديده‌اى آنهايى كه در آيات خدا مجادله مى‌كنند چگونه منحرف مى‌شوند؟"/>
		<aya index="70" text="كسانى كه اين كتاب را دروغ مى‌انگارند و آنچه را كه به وسيله پيامبران فرستاده‌ايم تكذيب مى‌كنند، به زودى خواهند دانست."/>
		<aya index="71" text="آنگاه كه غُلها را به گردنشان اندازند و با زنجيرها بكشندشان،"/>
		<aya index="72" text="در آب جوشان، سپس در آتش، افروخته شوند."/>
		<aya index="73" text="آنگاه به آنها گفته شود: آن شريكان كه براى خدا مى‌پنداشتيد كجا هستيد؟"/>
		<aya index="74" text="مى‌گويند: آنها را از دست داده‌ايم، بلكه پيش از اين چيزى را به خدايى نمى‌خوانده‌ايم. خدا كافران را بدين سان گمراه مى‌كند."/>
		<aya index="75" text="اين بدان سبب است كه به ناحق در زمين شادمانى مى‌كرديد و به ناز مى‌خراميديد."/>
		<aya index="76" text="از درهاى جهنم داخل شويد. همواره در آنجا بمانيد. و جايگاه سركشان چه بد جايگاهى است."/>
		<aya index="77" text="پس صبر كن، البته وعده خدا راست است. يا بعضى از آن چيزها را كه به آنها وعده داده‌ايم به تو نشان مى‌دهيم يا تو را بميرانيم و آنها به نزد ما بازگردانيده شوند."/>
		<aya index="78" text="پيش از تو پيامبرانى فرستاده‌ايم. داستان بعضى را برايت گفته‌ايم و داستانى بعضى را نگفته‌ايم. و هيچ پيامبرى را نرسد كه آيه‌اى بياورد مگر به فرمان خدا. و چون فرمان خدا در رسد به حق داورى گردد و آنان كه بر باطل بوده‌اند -آنجا- زيان خواهند ديد."/>
		<aya index="79" text="خداست كه چارپايان را برايتان آفريد تا بر بعضى سوار شويد و از بعضى بخوريد."/>
		<aya index="80" text="و شما را در آن منافعى است و مى‌توانيد با آنها به حاجاتى كه در نظر داريد برسيد. و بر آنها و بر كشتيها سوار شويد."/>
		<aya index="81" text="آيات خويش را به شما مى‌نماياند. پس كدام يك از آيات خدا را انكار مى‌كنيد؟"/>
		<aya index="82" text="آيا در زمين سير نكرده‌اند تا بنگرند كه عاقبت كسانى كه پيش از آنها مى‌آيسته‌اند چگونه بوده است؟ مردمى كه نيرويشان بيشتر و آثارشان در روى زمين فراوان‌تر بود. پس آن چيزها كه به دست مى آوردند سودشان نبخشيد."/>
		<aya index="83" text="چون پيامبرانشان با دلايل روشن به سويشان آمدند، به دانش خود دلخوش بودند تا آن چيزى كه مسخره‌اش مى‌كردند آنها را در ميان گرفت."/>
		<aya index="84" text="و چون عذاب ما را ديدند، گفتند: به خداى يكتا ايمان آورديم و به آن چيزهايى كه شريك خدا قرار داده بوديم كافر شديم."/>
		<aya index="85" text="اما بدان هنگام كه عذاب ما را ديدند ديگر ايمانشان برايشان سودى نبخشيد. اين سنت خداست در رفتار با بندگانش. و كافران در آن روز زيان كردند."/>
	</sura>
	<sura index="41" name="فصلت">
		<aya index="1" text="حا، ميم."/>
		<aya index="2" text="كتابى است كه از جانب آن بخشاينده مهربان نازل شده است."/>
		<aya index="3" text="كتابى است كه آيه‌هايش به وضوح بيان شده، قرآنى است به زبان عربى براى مردمى كه مى‌دانند."/>
		<aya index="4" text="هم مژده‌دهنده است و هم بيم‌دهنده. بيشترشان از آن اعراض كرده‌اند و سخن نمى‌شنوند."/>
		<aya index="5" text="گفتند: دلهاى ما از آنچه ما را بدان دعوت مى‌كنى در پرده است و گوشهامان سنگين است و ميان ما و تو حجابى است. تو به كار خود پرداز و ما نيز به كار خود مى‌پردازيم."/>
		<aya index="6" text="بگو: من انسانى هستم همانند شما. به من وحى شده كه خدايتان خدايى است يكتا. پس بدو روى آوريد و از او آمرزش بخواهيد. و واى بر مشركان:"/>
		<aya index="7" text="آنهايى كه زكات نمى‌دهند و به آخرت ايمان ندارند."/>
		<aya index="8" text="آنان را كه ايمان آورده‌اند و كارهاى شايسته مى‌كنند، پاداشى است تمام ناشدنى."/>
		<aya index="9" text="بگو: آيا به كسى كه زمين را در دو روز آفريده است كافر مى‌شويد و براى او همتايان قرار مى‌دهيد؟ اوست پروردگار جهانيان."/>
		<aya index="10" text="بر روى زمين كوه‌ها پديد آورد و آن را پر بركت ساخت و رزق همه را معين كرد، در چهار روز يكسان براى همه سائلان."/>
		<aya index="11" text="سپس به آسمان پرداخت و آن دودى بود. پس به آسمان و زمين گفت: خواه يا ناخواه بياييد. گفتند: فرمانبردار آمديم."/>
		<aya index="12" text="آنگاه هفت آسمان را در دو روز پديد آورد. و در هر آسمانى كارش را به آن وحى كرد. و آسمان فرودين را به چراغهايى بياراستيم و محفوظش داشتيم. اين است تدبير آن پيروزمند دانا."/>
		<aya index="13" text="پس اگر اعراض كردند، بگو: شما را از صاعقه‌اى همانند صاعقه‌اى كه بر عاد و ثمود فرود آمد مى‌ترسانم."/>
		<aya index="14" text="آنگاه كه رسولان پيش و بعد آنها نزدشان آمدند و گفتند كه جز خداى يكتا را مپرستيد، گفتند: اگر پروردگار ما مى‌خواست فرشتگان را از آسمان نازل مى‌كرد. ما به آنچه شما بدان مبعوث شده‌ايد ايمان نمى‌آوريم."/>
		<aya index="15" text="اما قوم عاد، به ناحق در روى زمين گردنكشى كردند و گفتند: چه كسى از ما نيرومندتر است؟ آيا نمى‌ديدند كه خدايى كه آنها را آفريده است از آنها نيرومندتر است كه آيات ما را انكار مى‌كردند؟"/>
		<aya index="16" text="ما نيز بادى سخت و غران در روزهايى شوم بر سرشان فرستاديم تا در دنيا عذاب خوارى را به آنها بچشانيم. و عذاب آخرت خواركننده‌تر است و كسى به ياريشان برنخيزد."/>
		<aya index="17" text="اما قوم ثمود، هدايتشان كرديم. و آنها كورى را از هدايت بيشتر دوست مى‌داشتند. تا آنكه به خاطر اعمالى كه مى‌كردند صاعقه عذاب خواركننده آنها را فروگرفت."/>
		<aya index="18" text="و ما كسانى را كه ايمان آورده بودند و پرهيزگار بودند نجات داديم."/>
		<aya index="19" text="و روزى كه دشمنان خدا را گرد آورند و به صف برانندشان،"/>
		<aya index="20" text="چون به كنار آتش آيند، گوش و چشمها و پوستهاشان به اعمالى كه مرتكب شده‌اند بر ضدشان شهادت دهند."/>
		<aya index="21" text="به پوستهاى خود گويند: چرا بر ضد ما شهادت داديد؟ گويند: آن خدايى كه هر چيزى را به سخن مى‌آورد و شما را نخستين بار بيافريد و به او بازگشت مى‌يابيد، ما را به سخن آورده است."/>
		<aya index="22" text="از اينكه گوش و چشمها و پوستهايتان به زيان شما شهادت دهند چيزى نهان نمى‌داشتيد، بلكه مى‌پنداشتيد كه خدا بر بسيارى از كارهايى كه مى‌كنيد آگاه نيست."/>
		<aya index="23" text="و اين بود گمانى كه به پروردگارتان داشتيد. هلاكتان كرد و در شمار زيان‌كردگان درآمديد."/>
		<aya index="24" text="پس اگر شكيبايى ورزند، جايگاهشان در آتش است، و اگر هم طالب عفو شوند كسى آنها را عفو نكند."/>
		<aya index="25" text="و برايشان همدمانى مقدر كرديم و آنان حال و آينده را در نظرشان بياراستند. و بر آنها نيز همانند پيشينيانشان از جن و انس، عذاب مقرر شد. زيرا زيانكار بودند."/>
		<aya index="26" text="كافران گفتند: به اين قرآن گوش مدهيد و سخن بيهوده بدان بياميزيد، شايد پيروز گرديد."/>
		<aya index="27" text="كافران را عذابى سخت مى‌چشانيم و بدتر از آنچه مى‌كرده‌اند پاداش مى‌دهيم."/>
		<aya index="28" text="اين است كيفر دشمنان خدا: آتش. در درون آن خانه‌اى هميشگى دارند. اين كيفر آنهاست، زيرا آيات ما را انكار مى‌كردند."/>
		<aya index="29" text="كافران گويند: اى پروردگار ما، آن دو تن را از جن و انس كه ما را گمراه كردند به ما بنمايان، تا پاى بر سر آنها نهيم تا از ما فروتر روند."/>
		<aya index="30" text="بر آنان كه گفتند: پروردگار ما اللّه است و پايدارى ورزيدند، فرشتگان فرود مى‌آيند كه مترسيد و غمگين مباشيد، شما را به بهشتى كه به شما وعده داده شده بشارت است."/>
		<aya index="31" text="ما در دنيا دوستدار شما بوديم و نيز در آخرت دوستدار شماييم. در بهشت هر چه دلتان بخواهد و هر چه طلب كنيد برايتان فراهم است."/>
		<aya index="32" text="سفره‌اى است از جانب خداى آمرزنده مهربان."/>
		<aya index="33" text="چه كسى را سخن نيكوتر از سخن آن كه به سوى خدا دعوت مى‌كند و كارهاى شايسته مى‌كند و مى‌گويد البته كه من از مسلمانانم؟"/>
		<aya index="34" text="خوبى و بدى برابر نيستند. همواره به نيكوترين وجهى پاسخ ده، تا كسى كه ميان تو و او دشمنى است چون دوست مهربان تو گردد."/>
		<aya index="35" text="برخوردار نشوند از اين مگر كسانى كه شكيبا باشند و كسانى كه از ايمان بهره‌اى بزرگ داشته باشند."/>
		<aya index="36" text="و اگر از جانب شيطان دستخوش وسوسه‌اى گردى، به خدا پناه ببر، كه او شنوا و داناست."/>
		<aya index="37" text="و از نشانه‌هاى قدرت او شب و روز و آفتاب و ماه است. به آفتاب و ماه سجده مكنيد. به خداى يكتا كه آنها را آفريده است سجده كنيد، اگر او را مى‌پرستيد."/>
		<aya index="38" text="اگر آنان تكبر مى‌ورزند، آنها كه در نزد پروردگار تو هستند بى‌آنكه ملول شوند شب و روز تسبيح او مى‌گويند."/>
		<aya index="39" text="و از آيات قدرت او آنكه تو زمين را خشك مى‌بينى. چون آب بر آن بفرستيم به جنبش آيد و گياه بروياند. آن كس كه آن را زنده مى‌كند زنده‌كننده مردگان است، كه او بر هر چيزى تواناست."/>
		<aya index="40" text="كسانى كه در آيات ما راه باطل پيش مى‌گيرند، بر ما پوشيده نيستند. آيا آن كه به آتش افكنده مى‌شود بهتر است يا آن كه روز قيامت بى‌هيچ وحشتى مى‌آيد؟ هر چه مى‌خواهيد بكنيد، او به كارهايتان بيناست."/>
		<aya index="41" text="به كيفر خويش رسند آنان كه به قرآن كه براى هدايتشان آمده است ايمان نمى‌آورند، حال آنكه كتابى ارجمند است."/>
		<aya index="42" text="نه از پيش روى باطل بدو راه يابد و نه از پس. نازل شده از جانب خداوندى حكيم و ستودنى است."/>
		<aya index="43" text="هر چه درباره تو مى‌گويند درباره پيامبران پيش از تو نيز گفته‌اند. هر آينه پروردگار تو هم آمرزنده است و هم صاحب عقوبتى است دردآور."/>
		<aya index="44" text="اگر قرآن را به زبان عجم مى‌فرستاديم، مى‌گفتند: چرا آياتش به روشنى بيان نشده است؟ كتابى به زبان عجم و پيامبرى عرب؟ بگو: اين كتاب براى آنها كه ايمان آورده‌اند هدايت و شفاست و آنها كه ايمان نياورده‌اند گوشهاشان سنگين است، و چشمانشان كور است، چنانند كه گويى آنها را از جايى دور ندا مى‌دهند."/>
		<aya index="45" text="موسى را كتاب داديم، اما در آن اختلاف كردند. و اگر نبود آن سخنى كه پروردگارت از پيش گفته بود، ميانشان كار به پايان مى‌آمد. و البته هنوز به سختى در ترديدند."/>
		<aya index="46" text="هر كس كه كارى شايسته كند، به سود خود اوست و هر كه بد كند به زيان اوست. و پروردگار تو به بندگان ستم روا نمى‌دارد."/>
		<aya index="47" text="علم به روز قيامت نزد اوست. و هيچ ثمره‌اى از غلاف خويش بيرون نمى‌آيد، و هيچ ماده‌اى آبستن نمى‌شود و نمى‌زايد مگر آنكه او بدان آگاه است. و آن روز كه ايشان را ندا دهد كه شريكان من كجايند؟ گويند: آگاهت كرديم كه كسى از ما به شرك گواهى نمى‌دهد."/>
		<aya index="48" text="و آنچه را پيش از اين به خدايى مى‌خواندند از دست دادند و دانستند كه راه گريزى ندارند."/>
		<aya index="49" text="آدمى هر چه طلب خير كند خسته نمى‌شود، اما چون بدى به او برسد بدانديش و نوميد مى‌گردد."/>
		<aya index="50" text="اگر پس از رنجى كه به او رسيده رحمتى به او بچشانيم مى‌گويد: اين حق من است و نپندارم كه قيامتى برپا شود، و اگر هم مرا نزد پروردگارم برگردانند البته كه نزد او حالتى خوشتر باشد. پس كافران را به اعمالى كه كرده‌اند آگاه مى‌كنيم و به آنها عذابى سخت مى‌چشانيم."/>
		<aya index="51" text="چون به آدمى نعمتى ارزانى داريم، رويگردان مى‌شود و به تكبر گردن مى‌افرازد. و اگر بدو شرى برسد، بسيار فرياد و فغان مى‌كند."/>
		<aya index="52" text="بگو: چه مى‌بينيد؟ اگر اين كتاب از جانب خداست و شما بدان ايمان نمى‌آوريد، گمراه‌تر از كسى كه همچنان راه مخالفت در پيش گرفته است كيست؟"/>
		<aya index="53" text="زودا كه آيات قدرت خود را در آفاق و در وجود خودشان به آنها نشان خواهيم داد تا برايشان آشكار شود كه او حق است. آيا اينكه پروردگار تو در همه جا حاضر است كافى نيست؟"/>
		<aya index="54" text="بهوش باش كه آنها از ديدار پروردگارشان در ترديدند. بهوش باش كه او بر هر چيزى احاطه دارد."/>
	</sura>
	<sura index="42" name="الشورى">
		<aya index="1" text="حا، ميم."/>
		<aya index="2" text="عين، سين، قاف."/>
		<aya index="3" text="خداوند پيروزمند حكيم، به تو و كسانى كه پيش از تو بودند اينچنين وحى مى‌فرستد:"/>
		<aya index="4" text="از آن اوست هر چه در آسمانها و زمين است. و اوست آن بلند مرتبه بزرگوار."/>
		<aya index="5" text="نزديك است كه آسمانها بر فراز يكديگر در هم شكنند و فرشتگان به ستايش پروردگارشان تسبيح مى‌گويند و براى ساكنان زمين آمرزش مى‌طلبند. آگاه باشيد كه خدا آمرزنده و مهربان است."/>
		<aya index="6" text="خدا مراقب اعمال كسانى است كه جز او را به دوستى گرفتند، و تو وكيل آنها نيستى."/>
		<aya index="7" text="و نيز اين قرآن را به زبان عربى بر تو وحى كرديم تا ام‌القرى و ساكنان اطرافش را بيم دهى. همچنين آنان را از روز قيامت -كه در آن ترديدى نيست- بترسانى كه گروهى در بهشتند و گروهى در آتش سوزان."/>
		<aya index="8" text="اگر خدا مى‌خواست همه را يك امت كرده بود. ولى او هر كه را كه بخواهد به رحمت خويش درآورد، و ستمكاران را هيچ دوست و ياورى نيست."/>
		<aya index="9" text="آيا جز خدا را به دوستى گرفتند؟ دوست حقيقى خداست. و اوست كه مردگان را زنده مى‌كند، و اوست كه بر هر كارى تواناست."/>
		<aya index="10" text="در هر چه اختلاف مى‌كنيد حكمش با خداست. اين خداى يكتا پروردگار من است. بر او توكل كردم و به او روى مى‌آورم."/>
		<aya index="11" text="آفريدگار آسمانها و زمين است. براى شما، هم از شما، همسرانى بيافريد. و نيز براى چارپايان جفتهايى پديد آورد. با آفرينش همسران بر شمارتان مى‌افزايد. هيچ چيز همانند او نيست و اوست كه شنوا و بيناست."/>
		<aya index="12" text="كليدهاى آسمانها و زمين از آن اوست. در روزى هر كه بخواهد گشايش مى‌دهد يا تنگ مى‌گيرد، و او به هر چيزى داناست."/>
		<aya index="13" text="براى شما آيينى مقرر كرد، از همان گونه كه به نوح توصيه كرده بود و از آنچه بر تو وحى كرده‌ايم و به ابراهيم و موسى و عيسى توصيه كرده‌ايم كه دين را بر پاى نگه داريد و در آن فرقه فرقه مشويد. تحمل آنچه بدان دعوت مى‌كنيد بر مشركان دشوار است. خدا هر كه را خواهد براى رسالت خود بر مى‌گزيند و هر كه را بدو باز گردد به خود راه مى‌نمايد."/>
		<aya index="14" text="از روى حسد و عداوت فرقه فرقه نشدند، مگر از آن پس كه به دانش دست يافتند. و اگر پروردگار تو از پيش مقرر نكرده بود كه آنها را تا زمانى معين مهلت است، بر آنها حكم عذاب مى‌رفت. و كسانى كه بعد از ايشان وارث كتاب خدا شده‌اند درباره آن سخت به ترديد افتاده‌اند."/>
		<aya index="15" text="براى آن دعوت كن و چنان كه فرمان يافته‌اى پايدارى ورز و از پى خواهشهايشان مرو و بگو: به كتابى كه خدا نازل كرده است ايمان دارم و به من فرمان داده‌اند كه در ميان شما به عدالت رفتار كنم. خداى يكتا پروردگار ما و پروردگار شماست. اعمال ما از آن ما و اعمال شما از آن شما. ميان ما و شما هيچ محاجه‌اى نيست. خدا ما را در يك جا گرد مى‌آورد و سرانجام به سوى اوست."/>
		<aya index="16" text="و كسانى كه درباره خدا جدال مى‌كنند، پس از آنكه دعوت او را اجابت كرده‌اند نزد پروردگارشان حجتشان ناچيز است. بر آنهاست خشم خدا و بر آنهاست عذابى سخت."/>
		<aya index="17" text="خداست كه اين كتاب بر حق و ترازو را نازل كرده است. و تو چه مى‌دانى؟ شايد قيامت نزديك باشد."/>
		<aya index="18" text="آنان كه باورش ندارند آن را به شتاب مى‌طلبند، و آنان كه ايمان آورده‌اند از آن بيمناكند و مى‌دانند كه حق است. آگاه باش، كسانى كه درباره قيامت جدال مى‌كنند سخت در گمراهى هستند."/>
		<aya index="19" text="خدا با بندگانش مهربان است. هر كه را بخواهد روزى مى‌دهد. و او توانا و پيروزمند است."/>
		<aya index="20" text="هر كس كشت آخرت را بخواهد به كشته‌اش مى‌افزاييم و هر كس كشت دنيا را بخواهد به او عطا مى‌كنيم، ولى ديگر در كشت آخرتش نصيبى نيست."/>
		<aya index="21" text="آيا مشركان را بتانى است كه آيينى برايشان آورده‌اند كه خدا رخصت آن را نداده است؟ و اگر قصد تاخير عذابشان نبود، كارشان به پايان آمده بود و ستمكاران را عذابى است دردآور."/>
		<aya index="22" text="ستمكاران را بينى كه از حاصل اعمالشان بيمناكند. و البته به كيفر خود خواهند رسيد. ولى آنها كه ايمان آورده‌اند و كارهاى شايسته كرده‌اند، در باغهاى بهشتند. هر چه بخواهند نزد پروردگارشان هست. و اين فضل و بخشايش بزرگى است."/>
		<aya index="23" text="اين است آن چيزى كه خدا آن گروه از بندگانش را كه ايمان آورده‌اند و كارهاى شايسته كرده‌اند، بدان مژده مى‌دهد. بگو: بر اين رسالت مزدى از شما، جز دوست داشتن خويشاوندان، نمى‌خواهم. و هر كه كار نيكى كند به نيكويى‌اش مى‌افزاييم، زيرا خدا آمرزنده و شكرپذير است."/>
		<aya index="24" text="يا مى‌گويند كه بر خدا دروغ مى‌بندد. اگر خدا بخواهد بر دل تو مهر مى‌نهد. و خدا به كلمات خود باطل را محو مى‌كند و حق را ثابت مى‌گرداند. او به هر چه در دلها مى‌گذرد داناست."/>
		<aya index="25" text="و اوست كه توبه بندگانش را مى‌پذيرد و از گناهان عفوشان مى‌كند و هر چه مى‌كنيد مى‌داند."/>
		<aya index="26" text="و دعاى كسانى را كه ايمان آورده‌اند و كارهاى شايسته كرده‌اند اجابت مى‌كند، و از فضل خويش آنان را افزون مى‌دهد. و كافران را عذابى سخت است."/>
		<aya index="27" text="اگر خدا روزى بندگانش را افزون كند در زمين فساد مى‌كنند؛ ولى به اندازه‌اى كه بخواهد روزى مى‌فرستد. زيرا بر بندگان خود آگاه و بيناست."/>
		<aya index="28" text="و اوست آن خدايى كه بعد از نوميديشان باران مى‌فرستد و رحمت خود را به همه جا منتشر مى‌كند و اوست كارساز و ستودنى."/>
		<aya index="29" text="و از نشانه‌هاى قدرت او آفرينش آسمانها و زمين و پراكندن جنبندگان در آن دوست. و هرگاه بخواهد، بر گردآوردنشان تواناست."/>
		<aya index="30" text="اگر شما را مصيبتى رسد، به خاطر كارهايى است كه كرده‌ايد. و خدا بسيارى از گناهان را عفو مى‌كند."/>
		<aya index="31" text="شما نتوانيد در روى زمين از او بگريزيد و شما را جز او كارساز و ياورى نيست."/>
		<aya index="32" text="از نشانه‌هاى قدرت او كشتيهايى است چون كوه كه در درياها روانند."/>
		<aya index="33" text="اگر بخواهد، باد را نگه مى‌دارد تا كشتيها بر روى دريا از رفتن بازمانند. هر آينه در اين براى صابران شكرگزار عبرتهايى است."/>
		<aya index="34" text="يا آنها را به خاطر اعمالشان غرقه مى‌كند و بسيارى را نيز مى‌بخشايد."/>
		<aya index="35" text="و تا بدانند كسانى كه در آيات ما جدال مى‌كنند. آنان را هيچ گريزگاهى نيست."/>
		<aya index="36" text="آنچه شما را داده‌اند بهره اين زندگى دنيوى است. و آنچه در نزد خداست براى آنها كه ايمان آورده‌اند و به پروردگارشان توكل مى‌كنند، بهتر و پاينده‌تر است."/>
		<aya index="37" text="و آن كسان كه از گناهان بزرگ و زشتيها اجتناب مى‌كنند و چون در خشم شوند خطاها را مى‌بخشايند؛"/>
		<aya index="38" text="و آنان كه دعوت پروردگارشان را پاسخ مى‌گويند و نماز مى‌گزارند و كارشان بر پايه مشورت با يكديگر است و از آنچه به آنها روزى داده‌ايم انفاق مى‌كنند؛"/>
		<aya index="39" text="و آنان كه چون ستمى به آنها رسد انتقام مى‌گيرند."/>
		<aya index="40" text="جزاى هر بدى بديى است همانند آن. پس كسى كه عفو كند و آشتى ورزد مزدش با خداست، زيرا او ستمكاران را دوست ندارد."/>
		<aya index="41" text="بر كسانى كه پس از ستمى كه بر آنها رفته باشد انتقام مى‌گيرند، ملامتى نيست."/>
		<aya index="42" text="ملامت در خور كسانى است كه به مردم ستم مى‌كنند و به ناحق در روى زمين سركشى مى‌كنند. براى آنهاست عذابى دردآور."/>
		<aya index="43" text="و آن كه صبر كند و از خطا درگذرد، اين از كارهاى پسنديده است."/>
		<aya index="44" text="هر كس را كه خدا گمراه كند از آن پس هيچ دوستى نخواهد داشت. و ظالمان را مى‌بينى كه چون عذاب را بنگرند، مى‌گويند: آيا ما را راه بازگشتى هست؟"/>
		<aya index="45" text="آنها را مى‌بينى كه به جهنم مى‌برند. ترسان و ذليل از گوشه چشم نگاهى دزديده مى‌كنند. كسانى كه ايمان آورده بودند مى‌گويند: اينان خود و كسانشان را در روز قيامت بر باد دادند. آگاه باش كه ستمكاران در عذاب دايم خواهند بود."/>
		<aya index="46" text="جز خدا يار و مددكارى ندارند و هر كس را كه خدا گمراه كند هيچ راهى برايش نيست."/>
		<aya index="47" text="پيش از آنكه روزى بيايد كه از جانب خدا بازگشتى ندارد، به پروردگارتان پاسخ قبول دهيد. در آن روز نه پناهى خواهيد داشت و نه كسى از شما دفاعى تواند كرد."/>
		<aya index="48" text="اگر اعراض كنند، تو را نفرستاده‌ايم كه نگهبانشان باشى. بر تو جز تبليغ رسالت هيچ نيست. و ما چون به انسان از رحمت خود بچشانيم شادمان مى‌گردد، و اگر به خاطر كارهايى كه كرده است ناروايى بدو رسد ناسپاسى مى‌كند."/>
		<aya index="49" text="از آن خداست فرمانروايى آسمانها و زمين. هر چه بخواهد مى‌آفريند. به هر كه بخواهد دختر مى‌بخشد و به هر كه بخواهد پسر مى‌بخشد."/>
		<aya index="50" text="و يا هم پسر دهد و هم دختر. و هر كس را بخواهد عقيم مى‌گرداند، زيرا او دانا و تواناست."/>
		<aya index="51" text="هيچ بشرى را نرسد كه خدا جز به وحى يا از آن سوى پرده، با او سخن گويد. يا فرشته‌اى مى‌فرستد تا به فرمان او هر چه بخواهد به او وحى كند. او بلند پايه و حكيم است."/>
		<aya index="52" text="همچنين كلام خود را به فرمان خود به تو وحى كرديم. تو نمى‌دانستى كتاب و ايمان چيست. ولى ما آن را نورى ساختيم تا هر يك از بندگانمان را كه بخواهيم بدان هدايت كنيم و تو به راه راست راه مى‌نمايى،"/>
		<aya index="53" text="راه آن خدايى كه از آن اوست هر چه در آسمانها و زمين است. آگاه باشيد كه همه كارها به خدا باز مى‌گردد."/>
	</sura>
	<sura index="43" name="الزخرف">
		<aya index="1" text="حا، ميم."/>
		<aya index="2" text="سوگند به اين كتاب روشنگر."/>
		<aya index="3" text="ما اين كتاب را قرآنى عربى قرار داديم، باشد كه به عقل دريابيد."/>
		<aya index="4" text="و آن در ام‌الكتاب است در نزد ما؛ كتابى ارجمند و حكمت‌آميز."/>
		<aya index="5" text="آيا بدان سبب كه مردمى گزافكار هستيد، از شما اعراض كنيم و قرآن را از شما دريغ داريم؟"/>
		<aya index="6" text="به ميان پيشينيان پيامبران بسيارى فرستاديم."/>
		<aya index="7" text="و هيچ پيامبرى بر آنها مبعوث نمى‌شد مگر آنكه مسخره‌اش مى‌كردند."/>
		<aya index="8" text="آنها را كه از ايشان نيرومندتر بودند هلاك كرديم. و داستان پيشينيان گذشت."/>
		<aya index="9" text="اگر از آنها بپرسى: چه كسى آسمانها و زمين را آفريده است؟ مى‌گويند: آنها را آن پيروزمند دانا آفريده است."/>
		<aya index="10" text="آن كه زمين را بستر شما ساخت و برايتان راه‌ها در آن پديد آورد، باشد كه هدايت شويد."/>
		<aya index="11" text="و آن كه از آسمان آب فرستاد، به اندازه. و بدان سرزمين مرده را زنده كرديم. شما نيز اينچنين از گورها بيرون آورده شويد."/>
		<aya index="12" text="و آن كه همه جفتها را بيافريد. و برايتان از كشتيها و چارپايان مركبها ساخت كه سوار شويد."/>
		<aya index="13" text="و چون بر پشت آنها قرار گرفتيد، نعمت پروردگارتان را ياد كنيد و بگوييد: منزه است آن كس كه اينها را رام ما كرد و گرنه ما را توان آن نبود."/>
		<aya index="14" text="و ما به سوى پروردگارمان باز مى‌گرديم."/>
		<aya index="15" text="و براى او از ميان بندگانش فرزندى قائل شدند. آدمى به آشكارا ناسپاس است."/>
		<aya index="16" text="آيا او از ميان مخلوقاتش براى خود دختران برگرفته و پسران را خاص شما كرده است؟"/>
		<aya index="17" text="و چون به يكى از آنها مژده تولد همان چيزى را دهند كه به خداى رحمان نسبت داده رويش سياه گردد و آكنده از خشم شود."/>
		<aya index="18" text="آيا آن كه به آرايش پرورش يافته و در هنگام جدال آشكار نمى‌گردد از آن خداست؟"/>
		<aya index="19" text="و فرشتگان را كه بندگان خدايند زن پنداشتند. آيا به هنگام خلقتشان آنجا حاضر بوده‌اند؟ زودا كه اين شهادتشان را مى‌نويسند و از آنها بازخواست مى‌شود."/>
		<aya index="20" text="گفتند: اگر خداى رحمان مى‌خواست ما فرشتگان را نمى‌پرستيديم. آنچه مى‌گويند از روى نادانى است و جز به دروغ سخن نمى‌گويند."/>
		<aya index="21" text="آيا پيش از قرآن كتابى برايشان نازل كرده‌ايم كه اكنون بدان تمسك مى‌جويند؟"/>
		<aya index="22" text="نه، مى‌گويند: پدرانمان را بر آيينى يافتيم و ما از پى آنها مى‌رويم."/>
		<aya index="23" text="بدين سان، پيش از تو، به هيچ قريه‌اى بيم‌دهنده‌اى نفرستاديم مگر آنكه متنعمانش گفتند: پدرانمان را بر آيينى يافتيم و ما به اعمال آنها اقتدا مى‌كنيم."/>
		<aya index="24" text="گفت: حتى اگر براى شما چيزى بياورم كه از آنچه پدرانتان را بر آن يافته بوديد هدايت‌كننده‌تر باشد؟ گفتند: ما به آيينى كه شما را بدان فرستاده‌اند بى‌ايمانيم."/>
		<aya index="25" text="پس، از آنها انتقام گرفتيم. و بنگر كه عاقبت تكذيب‌كنندگان چگونه بوده است؟"/>
		<aya index="26" text="و ابراهيم به پدر و قومش گفت: من از آنچه شما مى‌پرستيد بيزارم،"/>
		<aya index="27" text="مگر آن كه مرا آفريده، كه او راهنماييم خواهد كرد."/>
		<aya index="28" text="و اين سخن را در فرزندان خود سخنى پاينده كرد، باشد كه به خدا باز گردند."/>
		<aya index="29" text="و من اينان و پدرانشان را از زندگى بهره‌مند كردم تا آنگاه كه حق و پيامبرى روشنگر به سويشان آمد."/>
		<aya index="30" text="چون حق بر آنها آشكار شد گفتند: اين جادوست و ما بدان ايمان نمى‌آوريم."/>
		<aya index="31" text="گفتند: چرا اين قرآن بر مردى از بزرگمردان آن دو قريه نازل نشده است؟"/>
		<aya index="32" text="آيا آنان از رحمت پروردگارت را تقسيم مى‌كنند؟ حال آنكه ما روزى آنها را در زندگى دنيا ميانشان تقسيم مى‌كنيم. و بعضى را به مرتبت، بالاتر از بعضى ديگر قرار داده‌ايم تا بعضى بعض ديگر را به خدمت گيرند. و رحمت پروردگارت از آنچه آنها گرد مى‌آورند بهتر است."/>
		<aya index="33" text="و اگر نه آن بود كه همه مردم يك امت مى‌شدند، سقفهاى خانه‌هاى كسانى را كه خداى رحمان را باور ندارند از نقره مى‌كرديم و بر آنها نردبامهايى مى‌نهاديم تا بر آن بالا روند."/>
		<aya index="34" text="و براى خانه‌هايشان نيز درهايى از نقره مى‌كرديم و تختهايى كه بر آن تكيه زنند."/>
		<aya index="35" text="و از هر گونه زينت. و همه اينها برخوردارى ناچيز دنيوى است، حال آنكه آخرت در نزد پروردگار تو براى پرهيزگاران است."/>
		<aya index="36" text="هر كس كه از ياد خداى رحمان روى گرداند، شيطانى بر او مى‌گماريم كه همواره همراهش باشد."/>
		<aya index="37" text="و آن شيطانها آنان را از راه خدا باز مى‌گردانند، ولى پندارند كه هدايت‌يافتگانند."/>
		<aya index="38" text="تا آنگاه كه نزد ما آيد، مى‌گويد: اى كاش دورى من و تو دورى مشرق و مغرب بود. و تو چه همراه بدى بودى."/>
		<aya index="39" text="چون ستم كرديد آن روز پشيمانى سود نكند و هر دو در عذاب شريك باشيد."/>
		<aya index="40" text="آيا تو مى‌خواهى به كران سخن بشنوانى، يا كوران و آنهايى را كه در گمراهى آشكار هستند راه بنمايى؟"/>
		<aya index="41" text="و اگر تو را ببريم، از آنها انتقام مى‌گيريم،"/>
		<aya index="42" text="يا آن عذابى را كه به آنها وعده داده‌ايم به تو نشان مى‌دهيم، كه ما بر ايشان توانا هستيم."/>
		<aya index="43" text="پس در آنچه به تو وحى شده است چنگ بزن كه تو بر راه راست هستى."/>
		<aya index="44" text="و قرآن سبب بلندآوازه گشتن تو و قوم توست، و زودا كه بازخواست شويد."/>
		<aya index="45" text="از پيامبران ما كه پيش از تو فرستاده‌ايم بپرس: آيا جز خداى رحمان، ديگرى را براى پرستش آنها قرار داده بوديم؟"/>
		<aya index="46" text="و هر آينه موسى را همراه با آيات خود بر فرعون و مهتران قومش فرستاديم و گفت: من فرستاده پروردگار جهانيانم."/>
		<aya index="47" text="چون آيات ما را بر آنان عرضه داشت، به ناگاه همه از آن به خنده افتادند."/>
		<aya index="48" text="و هر معجزه‌اى كه به آنها نشان داديم از معجزه ديگر عظيم‌تر بود. آنگاه همه را به عذاب گرفتار كرديم، باشد كه بازگردند."/>
		<aya index="49" text="گفتند: اى جادوگر، پروردگارت را با آن عهدى كه با تو نهاده است براى ما بخوان كه ما هدايت‌شدگانيم."/>
		<aya index="50" text="چون عذاب را از آنها برداشتيم، پيمان خود را شكستند."/>
		<aya index="51" text="فرعون در ميان مردمش ندا داد كه: اى قوم من، آيا پادشاهى مصر و اين جويباران كه از زير پاى من جارى هستند از آن من نيستند؟ آيا نمى‌بينيد؟"/>
		<aya index="52" text="آيا من بهترم يا اين مرد خوار ذليل كه درست سخن‌گفتن نتواند؟"/>
		<aya index="53" text="چرا دستهايش را به دستبندهاى طلا نياراسته‌اند؟ و چرا گروهى از فرشتگان همراهش نيامده‌اند؟"/>
		<aya index="54" text="پس قوم خود را گمراه ساخت تا از او اطاعت كردند، كه مردمى تبهكار بودند."/>
		<aya index="55" text="چون ما را به خشم آوردند، از آنها انتقام گرفتيم و همگان را غرقه ساختيم."/>
		<aya index="56" text="آنان را در شمار گذشتگان و داستان براى آيندگان كرديم."/>
		<aya index="57" text="و چون داستان پسر مريم آورده شد، قوم تو به شادمانى فرياد زدند،"/>
		<aya index="58" text="و گفتند: آيا خدايان ما بهترند يا او؟ و اين سخن را جز براى جدال با تو نگفتند، كه مردمى ستيزه‌جويند."/>
		<aya index="59" text="او جز بنده‌اى نبود كه ما نعمتش ارزانى داشتيم و مايه عبرت بنى‌اسرائيلش گردانيديم."/>
		<aya index="60" text="اگر مى‌خواستيم به جاى شما فرشتگانى پديد مى‌آورديم تا در روى زمين جانشين شما گردند."/>
		<aya index="61" text="و هر آينه او نشانه فرارسيدن قيامت است. در آن شك مكنيد، و از من متابعت كنيد. اين است راه راست."/>
		<aya index="62" text="شيطان شما را از راه باز نگرداند، زيرا او دشمن آشكار شماست."/>
		<aya index="63" text="و چون عيسى با دليلهاى روشن خود آمد، گفت: برايتان حكمت آورده‌ام و آمده‌ام تا چيزهايى را كه در آن اختلاف مى‌كنيد بيان كنم. پس، از خدا بترسيد و از من اطاعت كنيد."/>
		<aya index="64" text="خداى يكتا پروردگار من و پروردگار شماست. او را بپرستيد. راه راست اين است."/>
		<aya index="65" text="گروه‌ها با هم اختلاف كردند. پس واى بر ستمكاران از عذاب دردآور قيامت."/>
		<aya index="66" text="آيا چشم به راه چيزى جز قيامتند كه ناگاه و بى‌خبرشان بيايد؟"/>
		<aya index="67" text="در آن روز دوستان -غير از پرهيزگاران- دشمن يكديگرند."/>
		<aya index="68" text="اى بندگان من، در آن روز بيمى بر شما نيست و شما غمگين نمى‌شويد."/>
		<aya index="69" text="آن كسان كه به آيات ما ايمان آورده‌اند و تسليم امر ما شده‌اند،"/>
		<aya index="70" text="شما و جفتهايتان با شادكامى به بهشت داخل شويد."/>
		<aya index="71" text="قدحهاى زرين و سبوها را در ميانشان به گردش مى‌آورند. در آنجاست هر چه نفس آرزو كند و ديده از آن لذت ببرد. و در آنجا جاودانه خواهيد بود."/>
		<aya index="72" text="اين بهشتى است كه به پاداش كارهايى كه كرده‌ايد به ميراثش مى‌بريد."/>
		<aya index="73" text="در آنجا برايتان ميوه‌هاى بسيار هست كه از آنها مى‌خوريد."/>
		<aya index="74" text="گناهكاران در عذاب جهنم جاويدانند."/>
		<aya index="75" text="عذابشان كاهش نمى‌يابد و آنها از نوميدى خاموش باشند."/>
		<aya index="76" text="ما به آنها ستمى نكرده‌ايم؛ آنها خود به خويشتن ستم كرده‌اند."/>
		<aya index="77" text="فرياد برآورند كه: اى مالك، كاش پروردگار تو ما را بميراند. مى‌گويد: نه، شما در اينجا ماندنى هستيد."/>
		<aya index="78" text="ما شما را با حق آشنا كرديم ولى بيشترتان از حق كراهت داشتيد."/>
		<aya index="79" text="آيا آنها در اعتقاد خويش پاى فشرده‌اند؟ ما هم پاى فشرده‌ايم."/>
		<aya index="80" text="آيا مى‌پندارند ما راز و نجوايشان را نمى‌شنويم؟ آرى، رسولان ما نزد آنها هستند و مى‌نويسند."/>
		<aya index="81" text="بگو: اگر خداى رحمان را فرزندى مى‌بود، من از نخستين پرستندگان مى‌بودم."/>
		<aya index="82" text="منزه است پروردگار آسمانها و زمين و پروردگار عرش از آن نسبتها كه به او مى‌دهند."/>
		<aya index="83" text="پس رهايشان كن تا به همان سخنان باطل مشغول باشند و به بازيچه سرگرم، تا آن روزى كه آنها را وعده داده‌اند برسد."/>
		<aya index="84" text="اوست كه هم در آسمان خداست و هم در زمين خداست و حكيم و داناست."/>
		<aya index="85" text="برتر و بزرگوارتر است آن كس كه فرمانروايى آسمانها و زمين و هر چه در ميان آنهاست از آن اوست و علم فرارسيدن قيامت نزد اوست و به او بازگردانده مى‌شويد."/>
		<aya index="86" text="كسانى سواى او را كه به خدايى مى‌خوانند قادر به شفاعت كسى نيستند. مگر كسانى كه از روى علم، به حق شهادت داده باشند."/>
		<aya index="87" text="اگر از ايشان بپرسى كه چه كسى آنها را آفريده است، مى‌گويند: الله. پس چرا از حق روى مى‌گردانند؟"/>
		<aya index="88" text="گفتارش اين بود: اى پروردگار من، اينان مردمى هستند كه ايمان نمى‌آورند."/>
		<aya index="89" text="پس، از آنها درگذر و بگو: ايمنى است شما را. آرى به زودى خواهند دانست."/>
	</sura>
	<sura index="44" name="الدخان">
		<aya index="1" text="حا، ميم."/>
		<aya index="2" text="سوگند به اين كتاب روشنگر."/>
		<aya index="3" text="ما آن را در مبارك شبى نازل كرديم. ما بيم‌دهنده بوده‌ايم."/>
		<aya index="4" text="در آن شب هر فرمانى بر حسب حكمت صادر مى‌شود،"/>
		<aya index="5" text="فرمانى از جانب ما. و ما همواره فرستنده آن بوده‌ايم."/>
		<aya index="6" text="رحمتى است از جانب پروردگارت، و هر آينه او شنوا و داناست."/>
		<aya index="7" text="اگر به يقين دريابيد، اوست پروردگار آسمانها و زمين و هر چه ميان آنهاست."/>
		<aya index="8" text="نيست خدايى به جز او. زنده مى‌كند و مى‌ميراند. پروردگار شما و پروردگار نياكان شماست."/>
		<aya index="9" text="نه، آنها همچنان به شك خويش دلخوشند."/>
		<aya index="10" text="چشم انتظار روزى باش كه آسمان به آشكارا دود بياورد."/>
		<aya index="11" text="و آن دود همه مردم را در خود فروپوشد. و اين عذابى است دردآور."/>
		<aya index="12" text="اى پروردگار ما، اين عذاب را از ما دور گردان كه ما ايمان آورده‌ايم."/>
		<aya index="13" text="كجا پند مى‌پذيرند؟ حال آنكه چون پيامبر روشنگر بر آنها مبعوث شد،"/>
		<aya index="14" text="از او رويگردان شدند و گفتند: ديوانه‌اى است تعليم يافته."/>
		<aya index="15" text="عذاب را اندكى بر مى‌داريم و شما باز به آيين خويش باز مى‌گرديد."/>
		<aya index="16" text="روزى آنها را به صولتى سخت فروگيريم، كه ما انتقام‌گيرنده‌ايم."/>
		<aya index="17" text="پيش از آنها قوم فرعون را آزموديم و پيامبرى بزرگوار نزدشان آمد،"/>
		<aya index="18" text="كه بندگان خدا را به من تسليم كنيد كه من پيامبرى امينم،"/>
		<aya index="19" text="و نيز بر خدا برترى مجوييد، كه من با حجتى روشن نزد شما آمده‌ام،"/>
		<aya index="20" text="و اگر بخواهيد بر من سنگ بزنيد، من به پروردگار خود و پروردگار شما پناه مى‌برم،"/>
		<aya index="21" text="و اگر به من ايمان نمى‌آوريد، از من كنار گيريد."/>
		<aya index="22" text="پس پروردگارش را خواند كه: اينان مردمى مجرمند."/>
		<aya index="23" text="بندگان مرا شب‌هنگام روانه كن تا از پى شما بيايند."/>
		<aya index="24" text="دريا را آرام پشت سر گذار، كه آن سپاه غرق‌شدگانند."/>
		<aya index="25" text="بعد از خود چه باغها و چشمه‌سارها بر جاى گذاشتند،"/>
		<aya index="26" text="و كشتزارها و خانه‌هاى نيكو،"/>
		<aya index="27" text="و نعمتى كه در آن غرق شادمانى بودند."/>
		<aya index="28" text="بدين‌سان بودند و ما آن نعمتها را به مردمى ديگر واگذاشتيم."/>
		<aya index="29" text="نه آسمان بر آنها گريست و نه زمين و نه به آنها مهلت داده شد."/>
		<aya index="30" text="و ما بنى‌اسرائيل را از آن عذاب خواركننده رهانيديم:"/>
		<aya index="31" text="از فرعون برترى‌جوى گزافكار،"/>
		<aya index="32" text="و از روى علم بر اهل جهانشان برگزيديم."/>
		<aya index="33" text="و آياتى به آنها عطا كرديم كه در آن امتحانى آشكار بود."/>
		<aya index="34" text="هر آينه اينان مى‌گويند:"/>
		<aya index="35" text="پايان كار جز همين مرگ نخستين نيست و ما ديگربار زنده نمى‌شويم؛"/>
		<aya index="36" text="و اگر راست مى‌گوييد، پدران ما را به جهان باز آوريد."/>
		<aya index="37" text="آيا اينان بهترند يا قوم تُبّع و كسانى كه پيش از آن قوم بودند؟ همه را هلاك كرديم كه مجرمان بودند."/>
		<aya index="38" text="ما اين آسمانها و زمين و آنچه را ميان آنهاست به بازيچه نيافريده‌ايم."/>
		<aya index="39" text="آنها را به حق آفريده‌ايم، ولى بيشترين نمى‌دانند."/>
		<aya index="40" text="وعده‌گاه همه در روز داورى، قيامت است."/>
		<aya index="41" text="روزى كه هيچ دوستى براى دوست خود سودمند نباشد و از سوى كسى يارى نشوند."/>
		<aya index="42" text="مگر كسى كه خدا بر او ببخشايد، زيرا اوست پيروزمند و مهربان."/>
		<aya index="43" text="هر آينه درخت زقّوم،"/>
		<aya index="44" text="طعام گناهكاران است."/>
		<aya index="45" text="همانند مس گداخته در شكمها مى‌جوشد."/>
		<aya index="46" text="همانند جوشيدن آب جوشان."/>
		<aya index="47" text="بگيريدش و به سختى به ميان جهنمش بكشيد."/>
		<aya index="48" text="و بر سرش آب جوشان بريزيد تا شكنجه شود."/>
		<aya index="49" text="بچش، كه تو پيروزمند و بزرگوارى."/>
		<aya index="50" text="اين همان چيزى است كه در آن شك مى‌كرديد."/>
		<aya index="51" text="پرهيزگاران در جاى امنى هستند،"/>
		<aya index="52" text="در باغها و چشمه‌سارها،"/>
		<aya index="53" text="لباسهايى از سندس و استبرق مى‌پوشند و روبه‌روى هم مى‌نشينند."/>
		<aya index="54" text="همچنين حورالعين را به همسريشان درآوريم."/>
		<aya index="55" text="در ايمنى هر ميوه‌اى را كه بخواهند مى‌طلبند."/>
		<aya index="56" text="در آنجا طعم مرگ را نمى‌چشند، مگر همان مرگ نخستين. و آنها را خدا از عذاب جهنم نگه داشته است."/>
		<aya index="57" text="اين بخششى است از جانب پروردگارت، و اين پيروزى بزرگى است."/>
		<aya index="58" text="ما اداى سخن خويش بر زبان تو آسان كرديم، باشد كه پند گيرند،"/>
		<aya index="59" text="تو منتظر باش كه ايشان نيز منتظرند."/>
	</sura>
	<sura index="45" name="الجاثية">
		<aya index="1" text="حا، ميم."/>
		<aya index="2" text="نازل شدن اين كتاب از جانب خداى پيروزمند و حكيم است."/>
		<aya index="3" text="هر آينه در آسمانها و زمين نشانه‌هاى عبرتى است براى مؤمنان."/>
		<aya index="4" text="و در آفرينش شما و پراكنده‌شدن جنبندگان عبرتهاست براى اهل يقين."/>
		<aya index="5" text="آمد و شد شب و روز و رزقى كه خدا از آسمان مى‌فرستد و زمين مرده را بدان زنده مى‌كند و نيز در وزش بادها عبرتهاست براى عاقلان."/>
		<aya index="6" text="اينها آيات خداست كه به راستى بر تو تلاوت مى‌كنيم. جز خدا و آياتش به كدام سخن ايمان مى‌آورند؟"/>
		<aya index="7" text="واى بر هر دروغپرداز گناهكارى!"/>
		<aya index="8" text="آيات خدا را كه بر او خوانده مى‌شود مى‌شنود. آنگاه به گردنكشى پاى مى‌فشرد، چنان كه گويى هيچ نشنيده است. پس به عذابى دردآورش بشارت ده."/>
		<aya index="9" text="چون چيزى از آيات ما را فراگيرد، به مسخره‌اش مى‌گيرد. اينان در خور عذابى خواركننده‌اند."/>
		<aya index="10" text="پيش رويشان جهنم است. و مالى كه به دست آورده‌اند و كسانى كه سواى خداى يكتا به خدايى گرفته‌اند به حالشان سود نكند. ايشان راست عذابى بزرگ."/>
		<aya index="11" text="اين رهنمودى است. و آنان كه به آيات پروردگارشان ايمان نمى‌آورند، برايشان عذابى است از سخت‌ترين عذابهاى دردآور."/>
		<aya index="12" text="خداست كه دريا را رام كرد تا در آن به فرمان او كشتيها روان باشند، و طلب معيشت كنيد، باشد كه سپاسگزار باشيد."/>
		<aya index="13" text="رام شما ساخت آنچه در آسمانهاست و آنچه در زمين است. همه از آن اوست. در اين براى متفكران عبرتهاست."/>
		<aya index="14" text="به كسانى كه ايمان آورده‌اند، بگو: از خطاى كسانى كه به روزهاى خدا باور ندارند درگذريد، تا خود، آن مردم را به جزاى اعمالى كه مرتكب شده‌اند پاداش دهد."/>
		<aya index="15" text="هر كس كار شايسته‌اى كند، به سود خود اوست؛ و هر كس مرتكب كار بدى شود، به زيان اوست. سپس همه به سوى پروردگارتان بازگردانده مى‌شويد."/>
		<aya index="16" text="ما به بنى‌اسرائيل كتاب و علم داورى و نبوت عطا كرديم و از چيزهاى پاكيزه و خوش روزيشان كرديم. و بر جهانيان برتريشان داديم."/>
		<aya index="17" text="و آنها را در باره آن امر دلايلى روشن داديم. و در آن از روى حسد و كينه اختلاف نكردند، مگر آنگاه كه دانش يافتند. خدا در روز قيامت در آنچه اختلاف مى‌كردند داورى خواهد كرد."/>
		<aya index="18" text="پس تو را به راه دين انداختيم. از آن راه برو، و از پى خواهش نادانان مرو."/>
		<aya index="19" text="اينان تو را هيچ از خدا بى‌نياز نمى‌كنند و ظالمان دوستداران يكديگرند، و خدا دوستدار پرهيزگاران است."/>
		<aya index="20" text="اين قرآن مايه بصيرت مردم و هدايت و رحمتى است براى اهل يقين."/>
		<aya index="21" text="آيا آنان كه مرتكب بديها مى‌شوند مى‌پندارند كه در شمار كسانى كه ايمان آورده‌اند و كارهاى شايسته كرده‌اند قرارشان مى‌دهيم؟ و آيا زندگى و مرگشان يكسان است؟ چه بد داورى مى‌كنند."/>
		<aya index="22" text="و خدا آسمانها و زمين را به حق بيافريد تا هر كسى را برابر كارى كه كرده است پاداش دهد و به آنها ستم نشود."/>
		<aya index="23" text="آيا آن كس را كه هوسش را چون خداى خود گرفت و خدا از روى علم گمراهش كرد و بر گوش و دلش مُهر نهاد و بر ديدگانش پرده افكند، ديده‌اى؟ اگر خدا هدايت نكند چه كسى او را هدايت خواهد كرد؟ چرا پند نمى‌گيريد؟"/>
		<aya index="24" text="و گفتند: جز زندگى دنيوى ما هيچ نيست. مى‌ميريم و زنده مى‌شويم و ما را جز دهر هلاك نكند. آنان را بدان دانشى نيست و جز در پندارى نيستند."/>
		<aya index="25" text="و چون آيات روشنگر ما بر آنها تلاوت شود، حجتشان جز اين نيست كه مى‌گويند: اگر راست مى‌گوييد، پدران ما را زنده كنيد."/>
		<aya index="26" text="بگو: خداست كه شما را زنده مى‌كند، پس مى‌ميراند و سپس همه را در روز قيامت -كه شكى در آن نيست- گردمى‌آورد. ولى بيشتر مردم نمى‌دانند."/>
		<aya index="27" text="از آنِ خداوند است فرمانروايى آسمان و زمين. و آن روز كه قيامت بر پا شود، اهل باطل زيان خواهند كرد."/>
		<aya index="28" text="هر امتى را ببينى كه به زانو درآمده است، و هر امتى را براى گرفتن نامه اعمالش بخوانند. در چنين روزى در برابر اعمالى كه كرده‌ايد پاداش مى‌بينيد."/>
		<aya index="29" text="اين نوشته ماست كه به حق سخن مى‌گويد، زيرا ما كارهايى را كه مى‌كرده‌ايد مى‌نوشته‌ايم."/>
		<aya index="30" text="اما كسانى را كه ايمان آورده‌اند و كارهاى شايسته مى‌كنند، پروردگارشان داخل در رحمت خويش مى‌كند، و اين كاميابى آشكار است."/>
		<aya index="31" text="اما اى آنان كه ايمان نياورده‌ايد، مگر نه آنكه آيات ما بر شما خوانده مى‌شد و شما تكبر مى‌ورزيديد و مردمى گناهكار بوديد؟"/>
		<aya index="32" text="چون گفته مى‌شد كه وعده خدا حق است و در قيامت ترديدى نيست، مى‌گفتيد: ما نمى‌دانيم قيامت چيست؟ جز گمانى نمى‌بريم و به يقين نرسيده‌ايم."/>
		<aya index="33" text="اعمال زشتشان در برابرشان آشكار شد و آن چيزى كه مسخره‌اش مى‌كردند گرد بر گردشان را بگرفت."/>
		<aya index="34" text="به آنها گفته شود: امروز فراموشتان مى‌كنيم، همچنان كه شما ديدار چنين روزتان را فراموش كرده بوديد. جايگاهتان در آتش است و شما را هيچ ياورى نيست."/>
		<aya index="35" text="و اين به كيفر آن است كه آيات خدا را به مسخره مى‌گرفتيد و زندگى دنيوى شما را بفريفت. پس امروز از اين آتش كسى بيرونشان نبرد و كسى عذرشان را نپذيرد."/>
		<aya index="36" text="ستايش از آنِ خداست، پروردگار آسمانها و پروردگار زمين و پروردگار جهانيان."/>
		<aya index="37" text="بزرگوارى در آسمانها و زمين خاص اوست، و اوست پيروزمند و حكيم."/>
	</sura>
	<sura index="46" name="الأحقاف">
		<aya index="1" text="حا، ميم."/>
		<aya index="2" text="نازل شدن اين كتاب از جانب خداى پيروزمند و حكيم است."/>
		<aya index="3" text="ما آسمانها و زمين و آنچه را كه در ميان آن دوست جز به حق و در مدتى معين نيافريده‌ايم. و كافران از آنچه بيمشان مى‌دهند اعراض مى‌كنند."/>
		<aya index="4" text="بگو: از آنهايى كه جُز اللّه به خدايى مى‌خوانيد خبر دهيد. به من نشان دهيد كه از اين زمين چه چيز را آفريده‌اند؟ يا در خلقت آسمانها شركت داشته‌اند؟ اگر راست مى‌گوييد، براى من كتابى كه پيش از اين قرآن آمده باشد يا اگر دانشى از پيشينيان مانده است، بياوريد."/>
		<aya index="5" text="و كيست گمراه‌تر از آن كه به جز اللّه چيزى را به خدايى مى‌خواند كه تا روز قيامت به او جواب نمى‌دهد، كه بتان از دعاى بت پرستان بى‌خبرند."/>
		<aya index="6" text="و چون در قيامت مردم را گردآرند، بتان با پرستندگان خويش دشمن باشند و عبادتشان را انكار كنند."/>
		<aya index="7" text="چون آيات ما به روشنى بر آنان خوانده شود، كافران حقيقتى را كه بر ايشان نازل شده است، گويند: جادويى آشكار است."/>
		<aya index="8" text="يا مى‌گويند: اين كتاب، دروغى است كه خود بافته است. بگو: اگر من آن را چون دروغى به هم بافته باشم، شما نمى‌توانيد خشم خدا را از من بازداريد. خدا از آن طعنها كه بدان مى‌زنيد آگاه‌تر است. و شهادت او ميان من و شما كافى است. و اوست آمرزنده مهربان."/>
		<aya index="9" text="بگو: من از ميان ديگر پيامبران بدعتى تازه نيستم و نمى‌دانم كه بر من، يا بر شما چه خواهد رفت. من از چيزى جز آنچه به من وحى مى‌شود، پيروى نمى‌كنم و من جز بيم‌دهنده‌اى آشكار نيستم."/>
		<aya index="10" text="بگو: چه مى‌كنيد اگر قرآن از جانب خدا باشد و شما بدان ايمان نياوريد؟ يكى از بنى‌اسرائيل بدان شهادت داد و ايمان آورد. ولى شما گردنكشى مى‌كنيد. خدا مردم ستمكار را هدايت نمى‌كند."/>
		<aya index="11" text="كافران مؤمنان را گفتند: اگر در آن خيرى مى‌بود، اينان در پذيرفتنش بر ما سبقت نمى‌گرفتند. و چون بدان راه نيافته‌اند خواهند گفت كه اين دروغى ديرينه است."/>
		<aya index="12" text="و پيش از آن كتاب موسى راهنما و رحمت بود. و اين، كتابى است تصديق‌كننده آن، به زبان عربى، تا ستمكاران را بيمى و نيكوكاران را مژده‌اى باشد."/>
		<aya index="13" text="هر آينه آنان كه گفتند كه پروردگار ما اللّه است و سپس پايدارى ورزيدند، بيمى بر آنها نيست و اندوهگين نمى‌شوند."/>
		<aya index="14" text="اينان به پاداش اعمالشان اهل بهشتند و در آنجا جاودانه‌اند."/>
		<aya index="15" text="آدمى را به نيكى كردن با پدر و مادر خود سفارش كرديم. مادرش بار او را به دشوارى برداشت و به دشوارى بر زمين نهاد. و مدت حمل تا از شير بازگرفتنش سى ماه است تا چون به سن جوانى رسد و به چهل سالگى درآيد، گويد: اى پروردگار من، به من بياموز تا شكر نعمتى كه بر من و بر پدر و مادرم ارزانى داشته‌اى به جاى آرم. كارى شايسته بكنم كه تو از آن خشنود شوى و فرزندان مرا به صلاح آور. من به تو بازگشتم و از تسليم‌شدگانم."/>
		<aya index="16" text="اينان كسانى هستند كه كارهاى نيكشان را مى‌پذيريم و از گناهشان درمى‌گذريم. در زمره اهل بهشتند. هر وعده‌اى كه به آنها داده شده راست است."/>
		<aya index="17" text="و آن كه به پدر و مادرش گفت: اف بر شما، آيا به من وعده مى‌دهيد كه از گورم برخيزانند و حال آنكه مردمى پيش از من بوده‌اند كه برنخاسته‌اند؟ و آن دو به درگاه خدا استغاثه مى‌كنند و گويند: واى بر تو ايمان بياور كه وعده خدا حق است. مى‌گويد: اينها چيزى جز همان افسانه پيشينيان نيست."/>
		<aya index="18" text="در باره اينان همان سخن كه در باره امتهاى پيشين از جن و انس گفته شده بود به حقيقت مى‌پيوندد. اينان زيان‌كنندگانند."/>
		<aya index="19" text="و هر يك را نسبت به كارى كه كرده است درجتى است تا خدا پاداش كارهايشان را به تمامى بدهد و به آنان ستم نمى‌شود."/>
		<aya index="20" text="و روزى كه كافران را بر آتش عرضه كنند: در زندگى دنيوى از چيزهاى پاكيزه و خوش بهره‌مند شديد، امروز به عذاب خوارى پاداشتان مى‌دهند. و اين بدان سبب است كه در زمين بى هيچ حقى گردنكشى مى‌كرديد و عصيانگرى پيش گرفته بوديد."/>
		<aya index="21" text="برادر قوم عاد را به ياد بياور كه چون قوم خود را در احقاف بيم داد -و پيش از او پيامبرانى بودند و رفتند و پس از او پيامبرانى آمدند- كه جز خداى يكتا را نپرستيد كه من از عذاب روزى بزرگ بر شما بيمناكم."/>
		<aya index="22" text="گفتند: آيا آمده‌اى تا ما را از خدايانمان رويگردان سازى؟ اگر راست مى‌گويى، هر چه به ما وعده داده‌اى بياور."/>
		<aya index="23" text="گفت: اين را خدا مى‌داند و من آنچه را بدان مبعوث شده‌ام به شما مى‌رسانم. ولى مى‌بينم كه مردمى نادان هستيد."/>
		<aya index="24" text="چون ابرى ديدند كه از جانب رودخانه‌هاشان مى‌آيد، گفتند: اين ابرى باران‌زاست. نه، اين همان چيزى است كه آن را به شتاب مى‌طلبيديد. باد است و در آن باد عذابى دردآور،"/>
		<aya index="25" text="به فرمان پروردگارش همه چيز را هلاك مى‌كند. چنان شدند كه اكنون جز خانه‌هاشان را نبينى. و ما مجرمان را اين سان پاداش مى‌دهيم."/>
		<aya index="26" text="به آنها چنان مكانتى داده بوديم كه به شما نداده‌ايم. برايشان گوش و چشم و دل قرار داديم. ولى گوش و چشم و دلشان به حالشان هيچ سود نكرد، زيرا آيات خدا را انكار مى‌كردند تا آنچه به مسخره‌اش مى‌گرفتند آنها را فروگرفت."/>
		<aya index="27" text="ما همه قريه‌هايى را كه اطراف شما بوده‌اند هلاك كرده‌ايم و آيات را گونه‌گون بيان كرديم، باشد كه بازگردند."/>
		<aya index="28" text="از چه روى آن خدايانى كه سواى اللّه براى تقرب، به خدايى گرفته بودند ياريشان نكردند، بلكه از نظرشان گم شدند؟ اين است دروغ و افترايشان."/>
		<aya index="29" text="و گروهى از جن را نزد تو روانه كرديم تا قرآن را بشنوند. چون به حضرتش رسيدند گفتند: گوش فرادهيد. چون به پايان آمد، همانند بيم‌دهندگانى نزد قوم خود بازگشتند."/>
		<aya index="30" text="گفتند: اى قوم ما، ما كتابى شنيديم كه بعد از موسى نازل شده، كتابهاى پيشين را تصديق مى‌كند و به حق و راه راست راه مى‌نمايد."/>
		<aya index="31" text="اى قوم ما، اين دعوت‌كننده به خدا را پاسخ گوييد و به او ايمان بياوريد تا خدا گناهانتان را بيامرزد و شما را از عذابى دردآور در امان دارد."/>
		<aya index="32" text="و هر كس كه به اين دعوت‌كننده جواب نگويد نمى‌تواند در روى زمين از خداى بگريزد و او را جز خدا هيچ ياورى نيست و در گمراهى آشكارى است."/>
		<aya index="33" text="آيا نمى‌بينند كه خداى يكتاست آن كه آسمانها و زمين را بيافريد و در آفريدن آنها در نماند. او مى‌تواند مردگان را زنده كند. بلى او بر هر كارى تواناست."/>
		<aya index="34" text="روزى كه كافران به آتش عرضه شوند: آيا اين حقيقت نيست؟ گويند: بلى، به پروردگارمان سوگند. گويد: به خاطر كفرى كه مى‌ورزيده‌ايد، اينك عذاب را بچشيد."/>
		<aya index="35" text="پس پايدارى كن، همچنان كه پيامبران اُولوالعزم پايدارى كرده بودند. و در عقوبتشان شتاب مكن. آن روز كه آن وعده‌اى را كه به آنها داده شده بنگرند، پندارند كه جز به قدر ساعتى از روز در گور درنگ نكرده‌اند. اين تبليغ رسالت است. آيا جز نافرمانان به هلاكت مى‌رسند؟"/>
	</sura>
	<sura index="47" name="محمد">
		<aya index="1" text="خدا اعمال كسانى را كه كافر شدند و مردم را از راه خدا باز داشتند باطل ساخته است."/>
		<aya index="2" text="خدا گناه كسانى را كه ايمان آورده‌اند و كارهاى شايسته كرده‌اند و بدانچه بر محمد نازل شده -كه آن حق است و از جانب پروردگارشان- ايمان آورده‌اند، از آنها زدود و كارهايشان را به صلاح آورد."/>
		<aya index="3" text="و اين بدان سبب است كه كافران از باطل پيروى كردند و آنان كه ايمان آوردند از حقى كه از جانب پروردگارشان آمده بود، پيروى كردند. خدا براى مردم اينچنين مثَل مى‌زند."/>
		<aya index="4" text="چون با كافران روبرو شديد، گردنشان را بزنيد. و چون آنها را سخت فرو كوفتيد، اسيرشان كنيد و سخت ببنديد. آنگاه يا به منت آزاد كنيد يا به فديه. تا آنگاه كه جنگ به پايان آيد. و اين است حكم خدا. و اگر خدا مى‌خواست، از آنان انتقام مى‌گرفت، ولى خواست تا شما را به يكديگر بيازمايد. و آنان كه در راه خدا كشته شده‌اند اعمالشان را باطل نمى‌كند."/>
		<aya index="5" text="زودا كه هدايتشان كند و كارهايشان را به صلاح آورد."/>
		<aya index="6" text="و به بهشتى كه برايشان وصف كرده است داخلشان سازد."/>
		<aya index="7" text="اى كسانى كه ايمان آورده‌ايد، اگر خدا را يارى كنيد، شما را يارى خواهد كرد و پايدارى خواهد بخشيد."/>
		<aya index="8" text="هلاكت و شوربختى باد بر كافران. خدا اعمالشان را باطل كرده است."/>
		<aya index="9" text="زيرا آنان چيزى را كه خدا نازل كرده است ناخوش دارند. خدا نيز اعمالشان را نابود كرد."/>
		<aya index="10" text="آيا در زمين سير نكرده‌اند تا بنگرند كه عاقبت كسانى كه پيش از آنها بوده‌اند چگونه بوده است؟ خدا هلاكشان كرد و كافران نيز عاقبتى آنچنان خواهند داشت."/>
		<aya index="11" text="اين بدان سبب است كه خدا ياور كسانى است كه ايمان آورده‌اند. و كافران را هيچ ياورى نيست."/>
		<aya index="12" text="خدا كسانى را كه ايمان آورده‌اند و كارهاى شايسته مى‌كنند، به بهشتهايى كه نهرها در آن جارى است داخل خواهد كرد. ولى كافران از اين جهان متمتع مى‌شوند و چون چارپايان مى‌خورند و جايگاهشان آتش است."/>
		<aya index="13" text="چه قريه‌هايى كه مردمش از مردم قريه تو، كه از آن بيرونت كردند، بسى نيرومندتر بودند كه هلاكشان كرديم و هيچ يارى‌كننده‌اى نداشتند."/>
		<aya index="14" text="آيا كسى كه از جانب پرردگارش دليل روشنى دارد، همانند كسانى است كه كردار بدشان در نظرشان آراسته شده و از پى هواهاى خود مى‌روند؟"/>
		<aya index="15" text="وصف بهشتى كه به پرهيزگاران وعده داده شده اين است كه در آن نهرهايى است از آبهايى تغييرناپذير و نهرهايى از شيرى كه طعمش دگرگون نمى‌شود و نهرهايى از شراب كه آشامندگان از آن لذت مى‌برند و نهرهايى از عسل مصفى. و در آنجا هرگونه ميوه كه بخواهند هست و نيز آمرزش پروردگارشان. آيا بهشتيان همانند كسانى هستند كه در آتش جاودانه‌اند و آنان را از آبى جوشان مى‌آشامانند چنان كه روده‌هايشان تكه‌تكه مى‌شود؟"/>
		<aya index="16" text="بعضى به تو گوش مى‌دهند، تا آنگاه كه از نزد تو بيرون روند از دانشمندان مى‌پرسند: اين چه سخنانى بود كه مى‌گفت؟ خدا بر دلهايشان مهر نهاده است و از پى هواهاى خود رفته‌اند."/>
		<aya index="17" text="آنان كه هدايت يافته‌اند، خدا به هدايتشان مى‌افزايد و پرهيزگاريشان ارزانى مى‌دارد."/>
		<aya index="18" text="آيا تنها منتظر آنند كه به ناگاه قيامت فرا رسد؟ هرآينه نشانهاى قيامت آشكار شده است. و چون فرا رسد پند گرفتنشان را چه فايده؟"/>
		<aya index="19" text="پس بدان كه هيچ خدايى جز اللّه نيست. از گناه خود و از گناه مردان و زنان مؤمن آمرزش بخواه. خدا مى‌داند كه روز به كجا مى‌رويد و شب به كجا مى‌آراميد."/>
		<aya index="20" text="كسانى كه ايمان آورده‌اند مى‌گويند: چرا از جانب خدا سوره‌اى نازل نمى‌شود؟ چون سوره‌اى از محكمات نازل شود كه در آن سخن از جنگ رفته باشد، آنان را كه در دلشان مرضى هست بينى كه چون كسى كه بيهوشى مرگ بر او چيره شده به تو مى‌نگرند. پس برايشان شايسته‌تر"/>
		<aya index="21" text="فرمانبردارى است و سخن نيكو گفتن. و چون تصميم به جنگ گرفته شد، اگر با خدا صداقت ورزند برايشان بهتر است."/>
		<aya index="22" text="آيا اگر به حكومت رسيديد، مى‌خواهيد در زمين فساد كنيد و پيوند خويشاونديتان را ببريد؟"/>
		<aya index="23" text="اينانند كه خدا لعنتشان كرده است و گوشهايشان را كر و چشمانشان را كور ساخته است."/>
		<aya index="24" text="آيا در قرآن نمى‌انديشند يا بر دلهايشان قفلهاست؟"/>
		<aya index="25" text="شيطان اعمال كسانى را كه بعد از آشكارشدن راه هدايت مرتد شدند و بازگشتند، در نظرشان بياراست و آرزويشان دراز كرد."/>
		<aya index="26" text="و اين بدان سبب است كه به آن گروه كه آيات خدا را ناخوش مى‌داشتند، مى‌گفتند: ما در پاره‌اى از كارها فرمانبردار شما هستيم. و خدا از رازشان آگاه است."/>
		<aya index="27" text="چگونه‌اند آنگاه كه فرشتگان آنها را مى‌ميرانند و بر صورت و پشتهايشان مى‌زنند؟"/>
		<aya index="28" text="اين به كيفر آن است كه از آنچه خدا را به خشم مى‌آورد پيروى مى‌كرده‌اند و از آنچه خشنودش مى‌ساخته كراهت داشته‌اند. خدا نيز اعمالشان را نابود كرد."/>
		<aya index="29" text="آيا آنان كه در دلشان مرضى است مى‌پندارند كه خدا كينه‌اى را كه در دل نهفته دارند آشكار نخواهد كرد؟"/>
		<aya index="30" text="اگر بخواهيم، آنها را به تو مى‌نمايانيم و تو آنها را به سيمايشان يا از شيوه سخنشان خواهى شناخت، و خدا از اعمالتان آگاه است."/>
		<aya index="31" text="و شما را مى‌آزماييم تا مجاهدان و صابرانتان را معلوم داريم و حديثتان را آشكار كنيم."/>
		<aya index="32" text="كسانى كه ايمان نياوردند و از راه خدا رويگردان شدند و با آنكه راه هدايت برايشان آشكار شده بود با پيامبر مخالفت ورزيدند، هيچ زيانى به خدا نخواهند رسانيد و خدا اعمالشان را نابود خواهد كرد."/>
		<aya index="33" text="اى كسانى كه ايمان آورده‌ايد، از خدا اطاعت كنيد و از پيامبر اطاعت كنيد و اعمال خويش را باطل مسازيد."/>
		<aya index="34" text="خدا كسانى را كه كفر ورزيدند و مردم را از راه خدا باز داشتند و در كفر مردند، هرگز نخواهد آمرزيد."/>
		<aya index="35" text="سستى نورزيد تا دعوت به مصالحه كنيد. شما برتر هستيد و خدا با شماست و از پاداشهايتان نخواهد كاست."/>
		<aya index="36" text="جز اين نيست كه زندگى اينجهانى بازيچه و بيهودگى است. و اگر ايمان بياوريد و پرهيزگارى كنيد خدا پاداشهايتان را خواهد داد، و از شما اموالتان را نمى‌طلبد."/>
		<aya index="37" text="اگر از شما مالى طلبد و به اصرار هم طلبد، آنگاه بخل مى‌ورزيد و كينه‌هاى نهفته‌تان را آشكار مى‌سازد."/>
		<aya index="38" text="آگاه باشيد كه شما را دعوت مى‌كنند تا در راه خدا انفاق كنيد. بعضى از شما بخل مى‌ورزند؛ و هر كس كه بخل ورزد، در حق خود بخل ورزيده است. زيرا خدا بى‌نياز است و شما نيازمندانيد. و اگر روى برتابيد، به جاى شما مردمى ديگر آرد كه هرگز همسان شما نباشند."/>
	</sura>
	<sura index="48" name="الفتح">
		<aya index="1" text="ما براى تو پيروزى نمايانى را مقدر كرده‌ايم."/>
		<aya index="2" text="تا خدا گناه تو را آنچه پيش از اين بوده و آنچه پس از اين باشد براى تو بيامرزد و نعمت خود را بر تو تمام كند و تو را به صراط مستقيم راه نمايد."/>
		<aya index="3" text="و خدا ياريت كند يارى‌كردنى پيروزمندانه."/>
		<aya index="4" text="اوست كه بر دلهاى مؤمنان آرامش فرستاد تا بر ايمانشان پيوسته بيفزايد. و از آن خداست لشكرهاى آسمانها و زمين، و خدا دانا و حكيم است."/>
		<aya index="5" text="و تا مردان و زنان مؤمن را به بهشتهايى داخل كند كه در آن نهرها جارى است و در آنجا جاويدانند و گناهانشان را بزدايد. و اين در نزد خدا كاميابى بزرگى است."/>
		<aya index="6" text="و مردان و زنان منافق و مردان و زنان مشرك را كه بر خدا بدگمانند عذاب كند. بر گردشان بدى حلقه زند و خدا بر آنها خشم گرفت و لعنتشان كرد و جهنم را برايشان آماده كرده است و جهنم بد سرانجامى است."/>
		<aya index="7" text="از آن خداست لشكرهاى آسمانها و زمين، و خدا پيروزمند و حكيم است."/>
		<aya index="8" text="تو را گواه و مژده‌دهنده و بيم‌دهنده فرستاده‌ايم."/>
		<aya index="9" text="تا به خدا و پيامبرش ايمان بياوريد و ياريش كنيد و بزرگش داريد و خدا را صبحگاه و شامگاه تسبيح گوييد."/>
		<aya index="10" text="آنان كه با تو بيعت مى‌كنند جز اين نيست كه با خدا بيعت مى‌كنند. دست خدا بالاى دستهايشان است. و هر كه بيعت را بشكند، به زيان خود شكسته است. و هر كه بدان بيعت كه با خدا بسته است وفا كند، او را مزدى كرامند دهد."/>
		<aya index="11" text="از اعراب باديه نشين، آنان كه از جنگ تخلف كرده‌اند به تو خواهند گفت: دارايى و كسان ما، ما را از جنگ باز داشتند؛ پس براى ما آمرزش بخواه. به زبان چيزى مى‌گويند كه در دلشان نيست. بگو: اگر خدا برايتان زيانى بخواهد يا سودى بخواهد، چه كسى مى‌تواند در برابر خدا آن را ديگرگون كند؟ بلكه اوست كه به كارهايتان آگاه است."/>
		<aya index="12" text="يا مى‌پنداشتيد كه پيامبر و مؤمنان هرگز نزد كسانشان باز نخواهند گشت و دل به اين خوش كرده بوديد. پندار بدى داشته‌ايد و مردمى سزاوار هلاكت بوده‌ايد."/>
		<aya index="13" text="و هر كس به خدا و پيامبرش ايمان نياورده است، بداند كه براى كافران آتشى سوزان آماده كرده‌ايم."/>
		<aya index="14" text="از آنِ خداست فرمانروايى آسمانها و زمين. هر كه را بخواهد مى‌آمرزد و هر كه را بخواهد عذاب مى‌كند، و خدا آمرزنده و مهربان است."/>
		<aya index="15" text="چون براى گرفتن غنايم به راه بيفتيد، آنان كه از جنگ تخلف ورزيده‌اند خواهند گفت: بگذاريد تا ما هم از پى شما بياييم. مى‌خواهند سخن خدا را ديگرگون كنند. بگو: شما هرگز از پى ما نخواهيد آمد. خدا از پيش چنين گفته است. سپس خواهند گفت: بلكه بر ما حسد مى‌بريد؟ نه، اينان جز اندكى نمى‌فهمند."/>
		<aya index="16" text="به اعراب باديه‌نشين كه از جنگ تخلف ورزيده‌اند، بگو: به زودى براى جنگ با مردمى سخت نيرومند فراخوانده مى‌شويد كه با آنها بجنگيد يا مسلمان شوند. اگر اطاعت كنيد خدايتان پاداشى نيكو خواهد داد و اگر، همچنان كه پيش از اين سر برتافته‌ايد، سر برتابيد شما را به عذابى دردآور عذاب مى‌كند."/>
		<aya index="17" text="بر كور حرجى نيست، و بر لنگ حرجى نيست و بر بيمار حرجى نيست. و هر كه از خدا و پيامبرش اطاعت كند، او را به بهشتهايى داخل مى‌كند كه در آن نهرها روان است. و هر كه سر برتابد به عذابى دردآورش عذاب مى‌كند."/>
		<aya index="18" text="خدا از مؤمنان آن هنگام كه در زير درخت با تو بيعت كردند، خشنود گشت و دانست كه در دلشان چه مى‌گذرد. پس آرامش بر آنها نازل كرد و به فتحى نزديك پاداششان داد،"/>
		<aya index="19" text="و به غنيمتهاى بسيار كه به دست مى‌آورند. و خدا پيروزمند و حكيم است."/>
		<aya index="20" text="خدا به شما وعده غنايم بسيار داده است كه به چنگ مى‌آوريد؛ و اين غنيمت را زودتر ارزانى داشت و شما را از آسيب مردمان امان بخشيد، تا براى مؤمنان عبرتى باشد و به راه راست هدايتتان كند."/>
		<aya index="21" text="و غنايم ديگرى كه هنوز به آنها دست نيافته‌ايد. هر آينه خدا به آن احاطه دارد و او بر هر كارى تواناست."/>
		<aya index="22" text="و اگر كافران با شما به جنگ برخيزند، پشت كرده بگريزند و ديگر هيچ دوست و ياريگرى نمى‌يابند."/>
		<aya index="23" text="اين سنت خداست كه از پيش چنين بوده است و تو در سنت خدا دگرگونى نخواهى يافت."/>
		<aya index="24" text="اوست كه چون در بطن مكه بر آنها پيروزيتان داد، دست آنها را از شما و دست شما را از آنها بازداشت. و خدا به كارهايى كه مى‌كرديد آگاه و بينا بود."/>
		<aya index="25" text="ايشان همانهايند كه كفر ورزيدند و شما را از مسجد الحرام بازداشتند و نگذاشتند كه قربانى به قربانگاهش برسد. اگر مردان مسلمان و زنان مسلمانى كه آنها را نمى‌شناسيد در ميان آنها نبودند و بيم آن نبود كه آنها را زير پاى درنورديد و نادانسته مرتكب گناه شويد، خدا دست شما را از آنها بازنمى‌داشت. و خدا هر كه را بخواهد مشمول رحمت خود گرداند. اگر از يكديگر جدا مى‌بودند، كافرانشان را به عذابى دردآور عذاب مى‌كرديم."/>
		<aya index="26" text="آنگاه كه كافران تصميم گرفتند كه دل به تعصب، تعصب جاهلى سپارند، خدا نيز آرامش خود را بر دل پيامبرش و مؤمنان فروفرستاد و به تقوى الزامشان كرد كه آنان به تقوى سزاوارتر و شايسته‌تر بودند و خدا بر هر چيزى داناست."/>
		<aya index="27" text="خدا رؤياى پيامبرش را به صدق پيوست كه گفته بود: اگر خدا بخواهد، ايمن، گروهى سرتراشيده و گروهى موى كوتاه كرده، بى هيچ بيمى به مسجدالحرام داخل مى‌شويد. او چيزها مى‌دانست كه شما نمى‌دانستيد. و جز آن در همين نزديكى فتحى نصيب شما كرده بود."/>
		<aya index="28" text="اوست كه پيامبرش را به هدايت و دين حق فرستاد تا آن دين را بر همه اديان پيروز گرداند. و خدا شهادت را كافى است."/>
		<aya index="29" text="محمد پيامبر خدا، و كسانى كه با او هستند بر كافران سختگيرند و با يكديگر مهربان. آنان را بينى كه ركوع مى‌كنند، به سجده مى‌آيند و جوياى فضل و خشنودى خدا هستند. نشانشان اثر سجده‌اى است كه بر چهره آنهاست. اين است وصفشان در تورات و در انجيل، كه چون كشته‌اى هستند كه جوانه بزند و آن جوانه محكم شود و بر پاهاى خود بايستد و كشاورزان را به شگفتى وادارد، تا آنجا كه كافران را به خشم آورد. خدا از ميان آنها كسانى را كه ايمان آورده‌اند و كارهاى شايسته كرده‌اند به آمرزش و پاداشى بزرگ وعده داده است."/>
	</sura>
	<sura index="49" name="الحجرات">
		<aya index="1" text="اى كسانى كه ايمان آورده‌ايد، بر خدا و پيامبر او پيشى مگيريد و از خدا بترسيد، زيرا خدا شنوا و داناست."/>
		<aya index="2" text="اى كسانى كه ايمان آورده‌ايد، صداى خود را از صداى پيامبر بلندتر مكنيد و همچنان كه با يكديگر بلند سخن مى‌گوييد با او به آواز بلند سخن مگوييد، كه اعمالتان ناچيز شود و آگاه نشويد."/>
		<aya index="3" text="كسانى كه در نزد پيامبر خدا صدايشان را پايين مى‌آورند همانهايند كه خدا دلهايشان را به تقوى آزموده است. آنها راست آمرزش و مزد بسيار."/>
		<aya index="4" text="آنهايى كه از آن سوى حجره‌ها ندايت مى‌دهند بيشتر بى‌خردانند."/>
		<aya index="5" text="اگر صبر مى‌كردند تا تو خود بيرون مى‌آمدى و نزد آنها مى‌رفتى برايشان بهتر مى‌بود، و خدا آمرزنده مهربان است."/>
		<aya index="6" text="اى كسانى كه ايمان آورده‌ايد، اگر فاسقى برايتان خبرى آورد تحقيق كنيد، مباد از روى نادانى به مردمى آسيب برسانيد، آنگاه از كارى كه كرده‌ايد پشيمان شويد."/>
		<aya index="7" text="و بدانيد كه پيامبر خدا در ميان شماست. اگر در بسيارى از امور از شما فرمان ببرد به رنج مى‌افتيد. ولى خدا ايمان را محبوب شما ساخت و آن را در دلتان بياراست و كفر و فسق و عصيان را در نظرتان مكروه گردانيد. اينان خود راه‌يافتگانند."/>
		<aya index="8" text="بخشش و نعمتى است از جانب خدا، و خدا دانا و حكيم است."/>
		<aya index="9" text="و اگر دو گروه از مؤمنان با يكديگر به جنگ برخاستند، ميانشان آشتى افكنيد. و اگر يك گروه بر ديگرى تعدى كرد، با آن كه تعدى كرده است بجنگيد تا به فرمان خدا باز گردد. پس اگر بازگشت، ميانشان صلحى عادلانه برقرار كنيد و عدالت ورزيد كه خدا عادلان را دوست دارد."/>
		<aya index="10" text="هر آينه مؤمنان برادرانند. ميان برادرانتان آشتى بيفكنيد و از خدا بترسيد، باشد كه بر شما رحمت آرد."/>
		<aya index="11" text="اى كسانى كه ايمان آورده‌ايد، مباد كه گروهى از مردان گروه ديگر را مسخره كند، شايد آن مسخره‌شدگان بهتر از آنها باشند. و مباد كه گروهى از زنان گروه ديگر را مسخره كند، شايد آن مسخره‌شدگان بهتر از آنها باشند. و از هم عيبجويى مكنيد و يكديگر را به القاب زشت مخوانيد. بد است عنوان فسق پس از ايمان‌آوردن. و كسانى كه توبه نمى‌كنند خود ستمكارانند."/>
		<aya index="12" text="اى كسانى كه ايمان آورده‌ايد، از گمان فراوان بپرهيزيد. زيرا پاره‌اى از گمانها در حد گناه است. و در كارهاى پنهانى يكديگر جست و جو مكنيد. و از يكديگر غيبت مكنيد. آيا هيچ يك از شما دوست دارد كه گوشت برادر مرده خود را بخورد؟ پس آن را ناخوش خواهيد داشت. و از خدا بترسيد، زيرا خدا توبه‌پذير و مهربان است."/>
		<aya index="13" text="اى مردم، ما شما را از نرى و ماده‌اى بيافريديم. و شما را جماعتها و قبيله‌ها كرديم تا يكديگر را بشناسيد. هر آينه گرامى‌ترين شما نزد خدا، پرهيزگارترين شماست. خدا دانا و كاردان است."/>
		<aya index="14" text="اعراب باديه‌نشين گفتند: ايمان آورديم. بگو: ايمان نياورده‌ايد، بگوييد كه تسليم شده‌ايم، و هنوز ايمان در دلهايتان داخل نشده است. و اگر خدا و پيامبرش را اطاعت كنيد از ثواب اعمال شما كاسته نمى‌شود، زيرا خدا آمرزنده و مهربان است."/>
		<aya index="15" text="مؤمنان كسانى هستند كه به خدا و پيامبر او ايمان آورده‌اند و ديگر شك نكرده‌اند، و با مال و جان خويش در راه خدا جهاد كرده‌اند. اينان راستگويانند."/>
		<aya index="16" text="بگو: آيا مى‌خواهيد خدا را از ديندارى خويش آگاه كنيد؟ حال آنكه خدا از هر چه در آسمانها و هر چه در زمين است آگاه است و او به هر چيزى عالم است."/>
		<aya index="17" text="از اينكه اسلام آورده‌اند بر تو منت مى‌گذارند. بگو: به خاطر اسلامتان بر من منت مگذاريد، بلكه خدا بدان سبب كه شما را به ايمان راه نموده است بر شما منت مى‌نهد، اگر راست مى‌گوييد."/>
		<aya index="18" text="هر آينه خدا نهان آسمانها و زمين را مى‌داند و به هر كارى كه مى‌كنيد بيناست."/>
	</sura>
	<sura index="50" name="ق">
		<aya index="1" text="قاف. قسم به اين قرآن ارجمند"/>
		<aya index="2" text="كه در شگفت شدند از اينكه از ميان خودشان بيم‌دهنده‌اى سويشان آمد و كافران گفتند: اين چيزى عجيب است،"/>
		<aya index="3" text="آيا زمانى كه مرديم و خاك شديم ديگر بار زنده مى‌شويم؟ اين بازگشتى محال است."/>
		<aya index="4" text="ما مى‌دانيم كه خاك چگونه از آنها خواهد كاست. و كتابى كه همه چيز در آن نگهدارى شده، نزد ماست."/>
		<aya index="5" text="آرى، ايشان سخن راستى را كه بر آنها آمده بود دروغ شمردند. پس در كارى شوريده افتادند."/>
		<aya index="6" text="آيا به اين آسمان بر فراز سرشان نظر نمى‌كنند كه چگونه آن را بنا كرده‌ايم و آراسته‌ايم و هيچ شكافى در آن نيست؟"/>
		<aya index="7" text="و زمين را گسترديم و در آن كوه‌هاى بلند افكنديم و از هر گونه نباتات خوش‌منظر در آن رويانيديم."/>
		<aya index="8" text="بينشى و پندى است براى هر بنده‌اى كه به خدا بازگردد."/>
		<aya index="9" text="و از آسمان، آبى پربركت فرستاديم و بدان باغها و دانه‌هاى دروشدنى رويانيديم."/>
		<aya index="10" text="و نخلهاى بلند با خوشه‌هاى بر هم چيده."/>
		<aya index="11" text="تا رزق بندگان باشد و بدان آب، سرزمين مرده را زنده كرديم. برآمدن از گور نيز چنين است."/>
		<aya index="12" text="پيش از آنها قوم نوح و اصحاب رَس و ثمود تكذيب كرده بودند،"/>
		<aya index="13" text="و قوم عاد و فرعون و قوم لوط،"/>
		<aya index="14" text="و اصحاب اَيكه و قوم تُبَّع، همه پيامبران را دروغ شمردند و مستحق وعده عذاب من شدند."/>
		<aya index="15" text="آيا از آفرينش نخستين عاجز شده بوديم؟ نه، آنها از آفرينش تازه در شكند."/>
		<aya index="16" text="ما آدمى را آفريده‌ايم و از وسوسه‌هاى نفس او آگاه هستيم، زيرا از رگ گردنش به او نزديك‌تريم."/>
		<aya index="17" text="هنگامى كه آن دو فرشته فراگيرنده در جانب راست و جانب چپ او نشسته‌اند هر چيز را فرامى‌گيرند."/>
		<aya index="18" text="هيچ كلامى نمى‌گويد مگر آنكه در كنار او مراقبى حاضر است."/>
		<aya index="19" text="به راستى كه بيهوشى مرگ فرامى‌رسد. اين است آنچه از آن مى‌گريختى."/>
		<aya index="20" text="و در صور دميده مى‌شود. اين است روز وعده‌هاى عذاب."/>
		<aya index="21" text="هر كسى مى‌آيد و با او كسى است كه مى‌راندش و كسى است كه برايش شهادت مى‌دهد."/>
		<aya index="22" text="تو از اين غافل بودى. ما پرده از برابرت برداشتيم و امروز چشمانت تيزبين شده است."/>
		<aya index="23" text="موكل او گويد: اين است آنچه من آماده كرده‌ام."/>
		<aya index="24" text="هر ناسپاس كينه‌توزى را به جهنم بيندازيد،"/>
		<aya index="25" text="آن كه از بخشش امساك ورزيد و تجاوزكار بود و شك مى‌آورد،"/>
		<aya index="26" text="آن كه با خداى يكتا خداى ديگرى قرار داد. پس به عذاب سختش بيفكنيد."/>
		<aya index="27" text="همنشين او گويد: اى پروردگار ما، من او را به سركشى وادار نكردم، بلكه او خود سخت در گمراهى بود."/>
		<aya index="28" text="مى‌گويد: نزد من مجادله مكنيد. من پيش از اين با شما سخن از عذاب گفته بودم."/>
		<aya index="29" text="وعده من ديگرگون نمى‌شود و من به بندگان ستم نمى‌كنم."/>
		<aya index="30" text="روزى كه جهنم را مى‌گوييم: آيا پر شده‌اى؟ مى‌گويد: آيا هيچ زيادتى هست؟"/>
		<aya index="31" text="و بهشت را براى پرهيزگاران نزديك بياورند، تا از آن دور نباشند."/>
		<aya index="32" text="اين همان چيزى است كه به هر توبه‌كننده پرهيزگارى وعده‌اش داده بودند."/>
		<aya index="33" text="آنهايى را كه در نهان از خداى رحمان مى‌ترسند و با دلى توبه‌كار آمده‌اند،"/>
		<aya index="34" text="گويند: در امان از هر عذابى به بهشت داخل شويد. اين روز، روز جاودانى است."/>
		<aya index="35" text="در آنجا هر چه بخواهند هست و بيشتر از آن نزد ما هست."/>
		<aya index="36" text="پيش از آنها چه مردمى را كه نيرومندتر بودند و در شهرها سير و جستجو مى‌كردند، به هلاكت آورده‌ايم. آيا راه گريزى هست؟"/>
		<aya index="37" text="در اين سخن براى صاحبدلان يا آنان كه با حضور گوش فرا مى‌دارند، اندرزى است."/>
		<aya index="38" text="ما آسمانها و زمين و آنچه را ميان آنهاست در شش روز آفريديم و هيچ خستگى بما نرسيد."/>
		<aya index="39" text="در برابر آنچه مى‌گويند، پايدارى كن. و در ستايش پروردگارت پيش از برآمدن آفتاب و پيش از غروب آن تسبيح گوى."/>
		<aya index="40" text="و نيز در پاره‌اى از شب و بعد از هر سجده او را تسبيح گوى."/>
		<aya index="41" text="و آنگاه كه منادى از مكانى نزديك ندا مى‌دهد گوش فرادار."/>
		<aya index="42" text="روزى كه آن آواز سهمناك را به حق مى‌شنوند، آن روز، روز بيرون‌شدن از گور است."/>
		<aya index="43" text="ما زنده مى‌كنيم و مى‌ميرانيم و بازگشت نزد ماست."/>
		<aya index="44" text="روزى كه زمين بشكافد و آنها به شتاب بيرون آيند. و اين گرد آورى براى ما آسان است."/>
		<aya index="45" text="ما به آنچه مى‌گويند داناتريم و تو به آنها زور نمى‌گويى. پس هر كه را از وعده عذاب من مى‌ترسد به قرآن اندرز ده."/>
	</sura>
	<sura index="51" name="الذاريات">
		<aya index="1" text="سوگند به بادهايى كه خاك مى‌پراكنند."/>
		<aya index="2" text="سوگند به ابرهاى گرانبار."/>
		<aya index="3" text="سوگند به كشتيهايى كه به آسانى روانند،"/>
		<aya index="4" text="و سوگند به فرشتگانى كه تقسيم‌كننده كارهايند."/>
		<aya index="5" text="كه آنچه شما را وعده مى‌دهند راست است،"/>
		<aya index="6" text="و روز جزا آمدنى است."/>
		<aya index="7" text="و سوگند به آسمان كه آراسته به ستارگان است،"/>
		<aya index="8" text="كه شما سخن گونه‌گون مى‌گوييد."/>
		<aya index="9" text="از حق منصرف گردد آن كه منصرفش خواسته‌اند."/>
		<aya index="10" text="مرگ باد بر آن دروغگويان:"/>
		<aya index="11" text="آنان كه به غفلت در جهل فرومانده‌اند."/>
		<aya index="12" text="مى‌پرسند روز جزا كى خواهد بود؟"/>
		<aya index="13" text="روزى است كه بر آتش، عذابشان مى‌كنند."/>
		<aya index="14" text="عذاب خود را بچشيد: اين است آن چيزى كه به شتاب مى‌طلبيديد."/>
		<aya index="15" text="پرهيزگاران در باغها و كنار چشمه‌ساران باشند."/>
		<aya index="16" text="آنچه را خدا ارزانيشان داشته است گرفته‌اند. زيرا پيش از آن نيكوكار بودند،"/>
		<aya index="17" text="اندكى از شب را مى‌خوابيدند،"/>
		<aya index="18" text="و به هنگام سحر استغفار مى‌كردند،"/>
		<aya index="19" text="و در اموالشان براى سائل و محروم حقى بود."/>
		<aya index="20" text="و در زمين براى اهل يقين عبرتهايى است،"/>
		<aya index="21" text="و نيز در وجود خودتان. آيا نمى‌بينيد؟"/>
		<aya index="22" text="و رزق شما و هر چه به شما وعده شده در آسمان است."/>
		<aya index="23" text="پس سوگند به پروردگار آسمانها و زمين كه اين سخن، آنچنان كه سخن مى‌گوييد، حتمى است."/>
		<aya index="24" text="آيا داستان مهمانان گرامى ابراهيم به تو رسيده است؟"/>
		<aya index="25" text="آنگاه كه نزد او آمدند و گفتند: سلام. گفت: سلام، شما مردمى ناشناخته‌ايد."/>
		<aya index="26" text="در نهان و شتابان نزد كسان خود رفت و گوساله فربهى آورد."/>
		<aya index="27" text="طعام را به نزدشان گذاشت و گفت: چرا نمى‌خوريد؟"/>
		<aya index="28" text="و از آنها بيمناك شد. گفتند: مترس. و او را به فرزندى دانا مژده دادند."/>
		<aya index="29" text="و زنش فريادزنان آمد و بر روى زد و گفت: من پير زالى نازايم."/>
		<aya index="30" text="گفتند: پروردگار تو اينچنين گفته است. و او حكيم و داناست."/>
		<aya index="31" text="گفت: اى رسولان، به چه كار آمده‌ايد؟"/>
		<aya index="32" text="گفتند: ما را بر مردمى تبهكار فرستاده‌اند،"/>
		<aya index="33" text="تا تكه‌هاى كلوخ بر سرشان بباريم،"/>
		<aya index="34" text="كه بر آنها از جانب پروردگارت براى متجاوزان نشان گذاشته‌اند."/>
		<aya index="35" text="پس همه كسانى را كه ايمان آورده بودند بيرون برديم."/>
		<aya index="36" text="و در آن شهر جز يك خانه از فرمانبرداران نيافتيم."/>
		<aya index="37" text="و در آن سرزمين براى كسانى كه از عذاب دردآور مى‌ترسند نشانى باقى گذاشتيم."/>
		<aya index="38" text="و عبرتى است در موسى آنگاه كه او را با برهانى آشكار نزد فرعون فرستاديم."/>
		<aya index="39" text="و او با همه نيرويش اعراض كرد و گفت: جادوگرى است يا ديوانه‌اى."/>
		<aya index="40" text="او و لشكرهايش را فروگرفتيم و به دريا افكنديم. و او مستوجب ملامت بود."/>
		<aya index="41" text="و نيز عبرتى است در قوم عاد آنگاه كه باد عقيم را بر آنها فرستاديم."/>
		<aya index="42" text="بر هيچ چيز نوزيد مگر آنكه چون استخوانى پوسيده‌اش بر جاى نهاد."/>
		<aya index="43" text="و نيز عبرتى است در قوم ثمود آنگاه كه به آنها گفته شد: تا زمانى چند برخوردار شويد."/>
		<aya index="44" text="آنان از فرمان پروردگارشان سرباز زدند و همچنان كه مى‌نگريستند صاعقه فروگرفتشان."/>
		<aya index="45" text="ايستادن نتوانستند و ياراى انتقام نداشتند."/>
		<aya index="46" text="و از پيش قوم نوح را فروگرفتيم، كه قومى نافرمان بودند."/>
		<aya index="47" text="و آسمان را به نيرو برافراشتيم و حقا كه ما تواناييم."/>
		<aya index="48" text="و زمين را گسترديم، و چه نيكو گسترندگانيم."/>
		<aya index="49" text="و از هر چيز جفتى بيافريده‌ايم، باشد كه عبرت گيريد."/>
		<aya index="50" text="پس به سوى خداوند بگريزيد. من شما را از جانب او بيم‌دهنده‌اى آشكارم."/>
		<aya index="51" text="و با خداى يكتا خداى ديگرى را مپرستيد. من شما را از جانب او بيم‌دهنده‌اى آشكارم."/>
		<aya index="52" text="بدين سان بر آنهايى كه از اين پيش بودند پيامبرى مبعوث نشد جز آنكه گفتند: جادوگرى است، يا ديوانه‌اى است."/>
		<aya index="53" text="آيا بدين كار يكديگر را وصيت كرده بودند؟ نه، خود مردمى طاغى بودند."/>
		<aya index="54" text="پس، از آنها رويگردان شو. كس تو را ملامت نخواهد كرد."/>
		<aya index="55" text="اندرز بده كه اندرز، مؤمنان را سودمند افتد."/>
		<aya index="56" text="جن و انس را جز براى پرستش خود نيافريده‌ام."/>
		<aya index="57" text="از آنها رزقى نمى‌خواهم و نمى‌خواهم كه مرا اطعام كنند."/>
		<aya index="58" text="خداست روزى‌دهنده. و اوست صاحب نيرويى سخت استوار."/>
		<aya index="59" text="اين ستمكاران را از عذاب بهره‌اى است همانند بهره‌اى كه يارانشان داشتند. پس به شتاب چيزى از من نخواهند."/>
		<aya index="60" text="واى بر كافران، از آن روز كه آنها را وعده داده‌اند."/>
	</sura>
	<sura index="52" name="الطور">
		<aya index="1" text="قسم به كوه طور،"/>
		<aya index="2" text="و قسم به كتاب نوشته شده،"/>
		<aya index="3" text="در صفحه‌اى گشاده،"/>
		<aya index="4" text="و قسم به بيت المعمور،"/>
		<aya index="5" text="و قسم به اين سقف برافراشته،"/>
		<aya index="6" text="و قسم به درياى مالامال،"/>
		<aya index="7" text="كه عذاب پروردگارت واقع شدنى است."/>
		<aya index="8" text="و آن را دفع‌كننده‌اى نيست."/>
		<aya index="9" text="روزى كه آسمان سخت بچرخد،"/>
		<aya index="10" text="و كوه‌ها به شتاب روان شوند،"/>
		<aya index="11" text="پس در آن روز، واى بر تكذيب‌كنندگان."/>
		<aya index="12" text="آنان كه سرگرم كارهاى باطل خويشند."/>
		<aya index="13" text="روزى كه آنها را به قهر به جانب جهنم كشند."/>
		<aya index="14" text="اين است آن آتشى كه دروغش مى‌انگاشتيد."/>
		<aya index="15" text="آيا اين جادوست يا شما نمى‌بينيد؟"/>
		<aya index="16" text="به آتش درآييد. خواه بر آن صبر كنيد يا صبر نكنيد، تفاوتى نكند. شما را در برابر كارهايى كه مى‌كرده‌ايد، كيفر مى‌دهند."/>
		<aya index="17" text="پرهيزگاران در بهشتها و نعمتند."/>
		<aya index="18" text="از آنچه پروردگارشان به آنها داده است شادمانند، و خدا آنها را از عذاب جهنم نگه داشته است."/>
		<aya index="19" text="به پاداش كارهايى كه كرده‌ايد بخوريد و بياشاميد. گوارايتان باد."/>
		<aya index="20" text="بر آن تختهاى كنار هم چيده، تكيه مى‌زنند. حوريان را همسرشان مى‌گردانيم."/>
		<aya index="21" text="كسانى كه خود ايمان آوردند و فرزندانشان در ايمان، پيرويشان كردند. فرزندانشان را به آنها ملحق مى‌كنيم و از پاداش عملشان هيچ نمى‌كاهيم كه هر كسى در گرو كار خويشتن است."/>
		<aya index="22" text="و پيوسته از هر گونه كه بخواهند، ميوه و گوشت، عطايشان مى‌كنيم."/>
		<aya index="23" text="در آنجا جام مى‌دهند و جام مى‌ستانند، كه در آن نه سخن بيهوده باشد و نه ارتكاب گناه."/>
		<aya index="24" text="غلامانشان چون مرواريد پنهان در صدف، به گردشان مى‌چرخند."/>
		<aya index="25" text="پرسش‌كنان روى به يكديگر مى‌كنند؛"/>
		<aya index="26" text="مى‌گويند: پيش از اين در ميان كسانمان، تنها ما از خدا مى‌ترسيديم."/>
		<aya index="27" text="پس خدا بر ما منت نهاد و ما را از عذاب سموم نگه داشت."/>
		<aya index="28" text="ما پيش از اين او را مى‌خوانديم، كه او احسان‌كننده و مهربان است."/>
		<aya index="29" text="پندشان ده، كه تو به بركت نعمت پروردگارت نه كاهن هستى و نه مجنون."/>
		<aya index="30" text="يا مى‌گويند: شاعرى است و ما براى وى منتظر حوادث روزگاريم."/>
		<aya index="31" text="بگو: شما منتظر بمانيد كه من نيز با شما انتظار مى‌كشم."/>
		<aya index="32" text="آيا آنان را رؤياهايشان به اين پندارها كشانده يا خود مردمى طاغى هستند."/>
		<aya index="33" text="يا مى‌گويند: قرآن را خود ساخته است. نه، آنها ايمان نمى‌آورند."/>
		<aya index="34" text="اگر راست مى‌گويند، سخنى مانند آن بياورند."/>
		<aya index="35" text="آيا بى‌هيچ خالقى پديد آمده‌اند يا خود خالق خويشند؟"/>
		<aya index="36" text="يا آسمانها و زمين را خلق كرده‌اند؟ نه، به يقين نرسيده‌اند."/>
		<aya index="37" text="يا خزاين پروردگارت نزد آنهاست؟ يا بر چيزى تسلط يافته‌اند،"/>
		<aya index="38" text="يا نردبامى دارند كه از آن بالا مى‌روند و گوش فرامى‌دهند؟ پس آن كه گوش فراداده حجتى آشكار بياورد."/>
		<aya index="39" text="يا خداوند را دختران است و شما را پسران؟"/>
		<aya index="40" text="يا از آنها مزدى مى‌طلبى و پرداخت غرامت بر آنها دشوار است؟"/>
		<aya index="41" text="يا علم غيب مى‌دانند و مى‌نويسند؟"/>
		<aya index="42" text="يا مى‌خواهند حيلتى كنند؟ اما كافران خود به حيلت گرفتارند."/>
		<aya index="43" text="يا آنها را خدايى است جز خداى يكتا؟ منزه است خداى يكتا از هر چه شريكش مى‌سازند."/>
		<aya index="44" text="اگر بنگرند كه قطعه‌اى از آسمان فرومى‌افتد، مى‌گويند: ابرى است متراكم."/>
		<aya index="45" text="پس آنها را واگذار تا روزى را كه در آن به هلاكت مى‌رسند بنگرند؛"/>
		<aya index="46" text="روزى كه مكرشان هيچ به حالشان سود نكند و كس به ياريشان برنخيزد."/>
		<aya index="47" text="براى كسانى كه ستم مى‌كنند، باز هم عذابى است جز اين عذاب، ولى بيشترينشان نمى‌دانند."/>
		<aya index="48" text="در برابر فرمان پروردگارت شكيبا باش كه تو تحت نظر مايى. و هنگامى كه برخاستى، به ستايش پرردگارت تسبيح گوى."/>
		<aya index="49" text="و تسبيح گوى در پاره‌اى از شب و به هنگام ناپديد شدن ستارگان."/>
	</sura>
	<sura index="53" name="النجم">
		<aya index="1" text="قسم به آن ستاره چون پنهان شد،"/>
		<aya index="2" text="كه يار شما نه گمراه شده و نه به راه كج رفته است."/>
		<aya index="3" text="و سخن از روى هوى نمى‌گويد."/>
		<aya index="4" text="نيست اين سخن جز آنچه بدو وحى مى‌شود."/>
		<aya index="5" text="او را آن فرشته بس نيرومند تعليم داده است:"/>
		<aya index="6" text="صاحب نيرويى كه استيلا يافت،"/>
		<aya index="7" text="و او به كناره بلند آسمان بود."/>
		<aya index="8" text="سپس نزديك شد و بسيار نزديك شد،"/>
		<aya index="9" text="تا به قدر دو كمان، يا نزديك‌تر."/>
		<aya index="10" text="و خدا به بنده خود هر چه بايد وحى كند وحى كرد."/>
		<aya index="11" text="دل آنچه را كه ديد دروغ نشمرد."/>
		<aya index="12" text="آيا در آنچه مى‌بيند با او جدال مى‌كنيد؟"/>
		<aya index="13" text="او را ديگر بار هم بديد،"/>
		<aya index="14" text="نزد سدرةالمنتهى،"/>
		<aya index="15" text="كه آرامگاه بهشت نزد آن درخت است."/>
		<aya index="16" text="وقتى كه سدره را چيزى در خود مى‌پوشيد،"/>
		<aya index="17" text="چشم خطا نكرد و از حد درنگذشت."/>
		<aya index="18" text="هر آينه پاره‌اى از آيات بزرگ پروردگارش را بديد."/>
		<aya index="19" text="آيا لات و عُزا را ديده‌ايد؟"/>
		<aya index="20" text="و مَنات آن بت سومى ديگر را؟"/>
		<aya index="21" text="آيا شما را پسر باشد و او را دختر؟"/>
		<aya index="22" text="اين تقسيمى است خلاف عدالت."/>
		<aya index="23" text="اينها چيزى نيستند جز نامهايى كه خود و پدرانتان به آنها داده‌ايد. و خداوند هيچ دليلى بر آنها نفرستاده است. تنها از پى گمان و هواى نفس خويش مى‌روند و حال آنكه از جانب خدا راهنماييشان كرده‌اند."/>
		<aya index="24" text="آيا هر چه آدمى آرزو كند برايش حاصل است؟"/>
		<aya index="25" text="هم آخرت و هم دنيا از آن خداست."/>
		<aya index="26" text="و چه بسيار فرشتگان در آسمانند كه شفاعتشان هيچ سود ندهد، مگر از آن پس كه خدا براى هر كه خواهد رخصت دهد و خشنود باشد."/>
		<aya index="27" text="آنان كه به آخرت ايمان ندارند فرشتگان را به نامهاى زنان مى‌نامند."/>
		<aya index="28" text="اينان را بدانچه مى‌گويند هيچ دانشى نيست. تنها از پندار خود پيروى مى‌كنند و پندار براى شناخت حقيقت كافى نيست."/>
		<aya index="29" text="پس تو نيز از كسى كه از سخن ما رويگردان مى‌شود و جز زندگى دنيوى را نمى‌جويد اعراض كن."/>
		<aya index="30" text="منتهاى دانششان همين است. پروردگار تو به آن كه از طريق او گمراه مى‌شود يا به راه هدايت مى‌افتد داناتر است."/>
		<aya index="31" text="از آنِ خداست هر چه در آسمانها و هر چه در زمين است تا بدكاران را در برابر اعمالشان كيفر دهد و نيكوكاران را به كردار نيكشان پاداش."/>
		<aya index="32" text="كسانى كه از گناهان بزرگ و زشتيها اجتناب مى‌كنند -جز آنكه گناهى كوچك از آنها سرزند- بدانند كه آمرزش پروردگار تو وسيع است و او به شما، آنگاه كه از زمين بيافريدتان و آنگاه كه در شكم مادرتان پنهان بوديد، آگاه‌تر است. خويشتن را بى‌گناه مدانيد. اوست كه پرهيزگار را بهتر مى‌شناسد."/>
		<aya index="33" text="آيا آن را كه از تو رويگردان شد ديدى؟"/>
		<aya index="34" text="اندك مى‌بخشيد و در انفاق بخل مى‌ورزيد."/>
		<aya index="35" text="آيا علم غيب دارد و مى‌بيند؟"/>
		<aya index="36" text="يا از آنچه در صحيفه‌هاى موسى آمده بى‌خبر مانده است؟"/>
		<aya index="37" text="يا از ابراهيم، كه حق رسالت را ادا كرد؟"/>
		<aya index="38" text="كه هيچ كس بار گناه ديگرى را برندارد؟"/>
		<aya index="39" text="و اينكه: براى مردم پاداشى جز آنچه خود كرده‌اند نيست؟"/>
		<aya index="40" text="و زودا كه كوشش او در نظر آيد."/>
		<aya index="41" text="سپس به او پاداشى تمام دهند."/>
		<aya index="42" text="و پايان راه همه، پروردگار توست."/>
		<aya index="43" text="و اوست كه مى‌خنداند و مى‌گرياند."/>
		<aya index="44" text="و اوست كه مى‌ميراند و زنده مى‌كند."/>
		<aya index="45" text="و اوست كه جفتهاى نر و ماده را آفريده است،"/>
		<aya index="46" text="از نطفه، آنگاه كه در رحم ريخته مى‌شود."/>
		<aya index="47" text="و بر خداوند است كه آن را بار ديگر زنده كند."/>
		<aya index="48" text="و اوست كه بى‌نياز كند و روزى دهد."/>
		<aya index="49" text="و اوست پرردگار ستاره شِعرى."/>
		<aya index="50" text="و اوست كه عاد، آن قوم پيشين را هلاك كرد،"/>
		<aya index="51" text="و از ثمود هيچ باقى نگذاشت."/>
		<aya index="52" text="و پيش از آنها قوم نوح را، كه ستمكارتر و سركش‌تر بودند،"/>
		<aya index="53" text="و نيز مؤتفكه را نابود كرد."/>
		<aya index="54" text="و فروپوشيد آن قوم را، هر چه بايد فروپوشد."/>
		<aya index="55" text="پس به كدام يك از نعمتهاى پروردگارت شك مى‌كنى؟"/>
		<aya index="56" text="اين بيم‌دهنده‌اى است همانند بيم‌دهندگان پيشين."/>
		<aya index="57" text="قيامت فرا رسيد."/>
		<aya index="58" text="كس جز خداوند آشكارش نكند."/>
		<aya index="59" text="آيا از اين سخن در شگفت افتاده‌ايد؟"/>
		<aya index="60" text="و مى‌خنديد و نمى‌گرييد؟"/>
		<aya index="61" text="و شما غافل شده‌ايد."/>
		<aya index="62" text="پس خدا را سجده كنيد و او را بپرستيد."/>
	</sura>
	<sura index="54" name="القمر">
		<aya index="1" text="قيامت نزديك شد و ماه دو پاره گرديد."/>
		<aya index="2" text="و اگر معجزه‌اى ببينند، روى بگردانند و گويند: جادويى بزرگ است."/>
		<aya index="3" text="و تكذيب مى‌كنند و از پى هواهاى خويش مى‌روند. و هر كارى را هدفى است."/>
		<aya index="4" text="و برايشان خبرهايى آمده است كه از گناهشان بازمى‌دارد."/>
		<aya index="5" text="حكمتى است تمام. ولى بيم‌دهندگان سودشان ندهند."/>
		<aya index="6" text="پس در آن روز كه آن دعوت‌كننده، آنان را به چيزى ناخوش فرامى‌خواند، از ايشان رويگردان شو."/>
		<aya index="7" text="نشان ذلت در چشمانشان آشكار است. چون ملخهاى پراكنده از قبرها بيرون مى‌آيند."/>
		<aya index="8" text="سرها را بالا گرفته به سوى آن دعوت‌كننده مى‌شتابند. كافران مى‌گويند: اين روز دشوارى است."/>
		<aya index="9" text="پيش از اينها قوم نوح تكذيب كرده بودند. بنده ما را تكذيب كردند و گفتند: ديوانه است. و به دشنامش راندند."/>
		<aya index="10" text="و پروردگارش را خواند: من مغلوب شده‌ام، انتقام بكش."/>
		<aya index="11" text="و ما نيز درهاى آسمان را به روى آبى كه به شدت مى‌ريخت گشوديم."/>
		<aya index="12" text="و از زمين چشمه‌ها شكافتيم تا آب به آن مقدار كه مقدر شده بود گرد آمد."/>
		<aya index="13" text="و او را بر آن كشتى كه تخته‌ها و ميخها داشت سوار كرديم."/>
		<aya index="14" text="زير نظر ما روان شد. اين بود جزاى كسانى كه كفر ورزيدند."/>
		<aya index="15" text="و هر آينه آن كشتى را نشانه‌اى ساختيم. آيا هيچ پندگيرنده‌اى هست؟"/>
		<aya index="16" text="پس عذاب و بيم‌دادنهاى من چگونه بود؟"/>
		<aya index="17" text="و اين قرآن را آسان ادا كرديم تا از آن پند گيرند. آيا پندگيرنده‌اى هست؟"/>
		<aya index="18" text="قوم عاد تكذيب كردند. پس عذاب و بيم‌دادنهاى من چگونه بود؟"/>
		<aya index="19" text="ما بر آنها در روزى نحس و طولانى بادى سخت فرستاديم،"/>
		<aya index="20" text="كه مردمان را از زمين، همانند ريشه‌هاى از جاى‌كنده نخل، برمى‌كند."/>
		<aya index="21" text="عذاب و بيم‌دادنهاى من چگونه بود؟"/>
		<aya index="22" text="و اين قرآن را آسان ادا كرديم تا از آن پند گيرند. آيا پندگيرنده‌اى هست؟"/>
		<aya index="23" text="قوم ثمود بيم‌دهندگان را تكذيب كردند."/>
		<aya index="24" text="گفتند: اگر از انسانى همانند خود پيروى كنيم گمراه و ديوانه باشيم؛"/>
		<aya index="25" text="آيا از ميان همه ما كلام خدا به او القا شده است؟ نه، او دروغگويى خودخواه است."/>
		<aya index="26" text="فردا خواهند دانست كه دروغگوى خودخواه كيست."/>
		<aya index="27" text="ما آن ماده‌شتر را براى آزمايششان مى‌فرستيم. پس مراقبشان باش و صبر كن."/>
		<aya index="28" text="و به آنها بگوى كه آب ميانشان تقسيم شده. نوبت هر كه باشد او به سر آب مى‌رود."/>
		<aya index="29" text="يارشان را ندا دادند و او شمشير برگرفت و آن را پى كرد."/>
		<aya index="30" text="عذاب و بيم‌دادنهاى من چگونه بود؟"/>
		<aya index="31" text="ما بر آنها يك آواز سهمناك فرستاديم. پس همانند آن علفهاى خشك آغل گوسفند شدند."/>
		<aya index="32" text="و اين قرآن را آسان ادا كرديم تا از آن پند گيرند. آيا پندگيرنده‌اى هست؟"/>
		<aya index="33" text="قوم لوط بيم‌دهندگان را تكذيب كردند."/>
		<aya index="34" text="ما بر آنها بادى ريگ‌بار فرستاديم، مگر بر خاندان لوط كه آنها را سحرگاه رهانيديم."/>
		<aya index="35" text="نعمتى بود از جانب ما و آنان را كه سپاس گويند چنين پاداش دهيم."/>
		<aya index="36" text="از انتقام سخت ما ترسانيدشان ولى با بيم‌دهندگان به جدال برخاستند."/>
		<aya index="37" text="از مهمان او كارى زشت خواستند. ما نيز چشمانشان را كور گردانيديم. پس بچشيد عذاب و بيم‌دادنهاى مرا."/>
		<aya index="38" text="هر آينه بامدادان عذابى پايدار به سر وقتشان آمد."/>
		<aya index="39" text="پس عذاب من و بيم‌دادنهاى مرا بچشيد."/>
		<aya index="40" text="و اين قرآن را آسان ادا كرديم تا از آن پند گيرند. آيا پندگيرنده‌اى هست؟"/>
		<aya index="41" text="بيم‌دهندگان نزد خاندان فرعون آمدند."/>
		<aya index="42" text="همه آيات ما را تكذيب كردند. ما نيز آنها را فرو گرفتيم چون فروگرفتن پيروزمندى مقتدر."/>
		<aya index="43" text="آيا كافران شما از ايشان نيرومندترند يا در كتابها آمده است كه در امان هستيد؟"/>
		<aya index="44" text="يا مى‌گويند كه ما همگى به انتقام برمى‌خيزيم؟"/>
		<aya index="45" text="زودا كه آن جمع منهزم شود و پشت كرده بازگردند."/>
		<aya index="46" text="بلكه وعده‌گاه آنها قيامت است و قيامت بلاخيزتر و تلختر است."/>
		<aya index="47" text="مجرمان در گمراهى و جنونند."/>
		<aya index="48" text="روزى كه آنها را، به صورت، در جهنم كشند كه: بچشيد عذاب سَقر را."/>
		<aya index="49" text="ما هر چيز را به اندازه آفريده‌ايم."/>
		<aya index="50" text="فرمان ما تنها يك فرمان است، آن هم چشم بر هم زدنى است."/>
		<aya index="51" text="كسانى را كه همانند شما بودند، هلاك كرديم. آيا پندگيرنده‌اى هست؟"/>
		<aya index="52" text="هر كارى كه كرده‌اند در دفترهاست."/>
		<aya index="53" text="هر كار بزرگ و كوچكى مكتوب است."/>
		<aya index="54" text="پرهيزگاران در باغها و كنار جويبارانند."/>
		<aya index="55" text="در جايگاهى پسنديده، نزد فرمانروايى توانا."/>
	</sura>
	<sura index="55" name="الرحمن">
		<aya index="1" text="خداى رحمان،"/>
		<aya index="2" text="قرآن را تعليم داد."/>
		<aya index="3" text="انسان را بيافريد."/>
		<aya index="4" text="به او گفتن آموخت."/>
		<aya index="5" text="آفتاب و ماه به حسابى مقرر در حركتند."/>
		<aya index="6" text="و گياه و درخت سجده‌اش مى‌كنند."/>
		<aya index="7" text="آسمان را برافراخت و ترازو را برنهاد."/>
		<aya index="8" text="تا در ترازو تجاوز مكنيد."/>
		<aya index="9" text="وزن‌كردن را به عدالت رعايت كنيد و كم‌فروشى مكنيد."/>
		<aya index="10" text="زمين را براى مردم قرار داد."/>
		<aya index="11" text="در آن ميوه‌هاست و نخلها، با خوشه‌هايى كه در غلافند."/>
		<aya index="12" text="و دانه‌هايى كه همراه با كاهند و نيز گياهان خوشبو."/>
		<aya index="13" text="پس كدام يك از نعمتهاى پروردگارتان را انكار مى‌كنيد؟"/>
		<aya index="14" text="آدمى را از گل خشك‌شده‌اى چون سفال بيافريد."/>
		<aya index="15" text="و جن را از شعله‌اى بى‌دود."/>
		<aya index="16" text="پس كدام يك از نعمتهاى پروردگارتان را انكار مى‌كنيد؟"/>
		<aya index="17" text="پروردگار دو مشرق و پروردگار دو مغرب."/>
		<aya index="18" text="پس كدام يك از نعمتهاى پروردگارتان را انكار مى‌كنيد؟"/>
		<aya index="19" text="دو دريا را پيش راند تا به هم رسيدند،"/>
		<aya index="20" text="ميانشان حجابى است تا به هم در نشوند."/>
		<aya index="21" text="پس كدام يك از نعمتهاى پروردگارتان را انكار مى‌كنيد؟"/>
		<aya index="22" text="از آن دو، مرواريد و مرجان بيرون مى‌آيد."/>
		<aya index="23" text="پس كدام يك از نعمتهاى پروردگارتان را انكار مى‌كنيد؟"/>
		<aya index="24" text="و او راست كشتيهايى همانند كوه كه در دريا مى‌روند."/>
		<aya index="25" text="پس كدام يك از نعمتهاى پروردگارتان را انكار مى‌كنيد؟"/>
		<aya index="26" text="هر چه بر روى زمين است دستخوش فناست،"/>
		<aya index="27" text="و ذات پروردگار صاحب جلالت و اكرام توست كه باقى مى‌ماند."/>
		<aya index="28" text="پس كدام يك از نعمتهاى پروردگارتان را انكار مى‌كنيد؟"/>
		<aya index="29" text="هر كس كه در آسمانها و زمين است سائل درگاه اوست، و او هر روز در كارى است."/>
		<aya index="30" text="پس كدام يك از نعمتهاى پروردگارتان را انكار مى‌كنيد؟"/>
		<aya index="31" text="اى جنيان و آدميان، به حساب شما خواهيم رسيد."/>
		<aya index="32" text="پس كدام يك از نعمتهاى پروردگارتان را انكار مى‌كنيد؟"/>
		<aya index="33" text="اى گروه جنيان و آدميان، اگر مى‌توانيد كه از كناره‌هاى آسمانها و زمين بيرون رويد، بيرون رويد. ولى بيرون نتوانيد رفت مگر با داشتن قدرتى."/>
		<aya index="34" text="پس كدام يك از نعمتهاى پروردگارتان را انكار مى‌كنيد؟"/>
		<aya index="35" text="بر شما شعله‌اى بى‌دود فرستاده شود، يا دودى بى‌شعله، پس با او مقابله نتوانيد كرد."/>
		<aya index="36" text="پس كدام يك از نعمتهاى پروردگارتان را انكار مى‌كنيد؟"/>
		<aya index="37" text="آنگاه كه آسمان شكافته شود، رنگى سرخ چون رنگ چرم خواهد داشت."/>
		<aya index="38" text="پس كدام يك از نعمتهاى پروردگارتان را انكار مى‌كنيد؟"/>
		<aya index="39" text="پس در آن روز از گناه هيچ جنى و آدميى نپرسند."/>
		<aya index="40" text="پس كدام يك از نعمتهاى پروردگارتان را انكار مى‌كنيد؟"/>
		<aya index="41" text="كافران را به نشان صورتشان مى‌شناسند و از موى جلو سر و پاهايشان مى‌گيرند."/>
		<aya index="42" text="پس كدام يك از نعمتهاى پروردگارتان را انكار مى‌كنيد؟"/>
		<aya index="43" text="اين همان جهنمى است كه مجرمان دروغش مى‌پنداشتند."/>
		<aya index="44" text="و اكنون در ميان آن و آب جوشان مى‌گردند."/>
		<aya index="45" text="پس كدام يك از نعمتهاى پروردگارتان را انكار مى‌كنيد؟"/>
		<aya index="46" text="هر كس را كه از ايستادن به پيشگاه پروردگارش ترسيده باشد دو بهشت است."/>
		<aya index="47" text="پس كدام يك از نعمتهاى پروردگارتان را انكار مى‌كنيد؟"/>
		<aya index="48" text="آن دو پر از درختانند."/>
		<aya index="49" text="پس كدام يك از نعمتهاى پروردگارتان را انكار مى‌كنيد؟"/>
		<aya index="50" text="در آن دو، دو چشمه جارى است."/>
		<aya index="51" text="پس كدام يك از نعمتهاى پروردگارتان را انكار مى‌كنيد؟"/>
		<aya index="52" text="در آنجا از هر گونه ميوه‌اى دو قسم هست."/>
		<aya index="53" text="پس كدام يك از نعمتهاى پروردگارتان را انكار مى‌كنيد؟"/>
		<aya index="54" text="بر بسترهايى كه آسترشان از استبرق است تكيه زده‌اند و ميوه‌هاى آن دو بهشت در دسترسشان باشد."/>
		<aya index="55" text="پس كدام يك از نعمتهاى پروردگارتان را انكار مى‌كنيد؟"/>
		<aya index="56" text="در آنجاست زنانى كه جز به شوهر خويش ننگرند، و پيش از بهشتيان هيچ آدمى و جنى به آنها دست نزده است."/>
		<aya index="57" text="پس كدام يك از نعمتهاى پروردگارتان را انكار مى‌كنيد؟"/>
		<aya index="58" text="همانند ياقوت و مرجان."/>
		<aya index="59" text="پس كدام يك از نعمتهاى پروردگارتان را انكار مى‌كنيد؟"/>
		<aya index="60" text="آيا پاداش نيكى جز نيكى است؟"/>
		<aya index="61" text="پس كدام يك از نعمتهاى پروردگارتان را انكار مى‌كنيد؟"/>
		<aya index="62" text="و جز آنها دو بهشت ديگر است."/>
		<aya index="63" text="پس كدام يك از نعمتهاى پروردگارتان را انكار مى‌كنيد؟"/>
		<aya index="64" text="از شدت سبزى متمايل به سياهى."/>
		<aya index="65" text="پس كدام يك از نعمتهاى پروردگارتان را انكار مى‌كنيد؟"/>
		<aya index="66" text="در آن دو، دو چشمه همواره جوشنده هست."/>
		<aya index="67" text="پس كدام يك از نعمتهاى پروردگارتان را انكار مى‌كنيد؟"/>
		<aya index="68" text="در آن دو، ميوه هست و نخل هست و انار هست."/>
		<aya index="69" text="پس كدام يك از نعمتهاى پروردگارتان را انكار مى‌كنيد؟"/>
		<aya index="70" text="در آنجا زنانى است نيك‌سيرت و زيباروى."/>
		<aya index="71" text="پس كدام يك از نعمتهاى پروردگارتان را انكار مى‌كنيد؟"/>
		<aya index="72" text="حورانى مستور در خيمه‌ها."/>
		<aya index="73" text="پس كدام يك از نعمتهاى پروردگارتان را انكار مى‌كنيد؟"/>
		<aya index="74" text="پيش از بهشتيان هيچ آدمى و جنى به آنها دست نزده است."/>
		<aya index="75" text="پس كدام يك از نعمتهاى پروردگارتان را انكار مى‌كنيد؟"/>
		<aya index="76" text="بر بالشهاى سبز و فرشهاى نيكو تكيه مى‌زنند."/>
		<aya index="77" text="پس كدام يك از نعمتهاى پروردگارتان را انكار مى‌كنيد؟"/>
		<aya index="78" text="بزرگ است نام پروردگار تو آن صاحب جلالت و اكرام."/>
	</sura>
	<sura index="56" name="الواقعة">
		<aya index="1" text="چون قيامت واقع شود،"/>
		<aya index="2" text="كه در واقع‌شدنش هيچ دروغ نيست،"/>
		<aya index="3" text="گروهى را خواركننده است و گروهى را برافرازنده."/>
		<aya index="4" text="آنگاه كه زمين به سختى بلرزد،"/>
		<aya index="5" text="و كوه‌ها به تمامى متلاشى شوند،"/>
		<aya index="6" text="و چون غبارى پراكنده گردند،"/>
		<aya index="7" text="شما سه گروه باشيد:"/>
		<aya index="8" text="يكى اهل سعادت. اهل سعادت چه حال دارند؟"/>
		<aya index="9" text="ديگر، اهل شقاوت. اهل شقاوت چه حال دارند؟"/>
		<aya index="10" text="سه ديگر، آنها كه سبقت جسته بودند و اينك پيش افتاده‌اند."/>
		<aya index="11" text="اينان مقرّبانند،"/>
		<aya index="12" text="در بهشتهاى پرنعمت."/>
		<aya index="13" text="گروهى از پيشينيان،"/>
		<aya index="14" text="و اندكى از آنها كه از پى آمده‌اند،"/>
		<aya index="15" text="بر تختهايى مرصّع،"/>
		<aya index="16" text="روبروى هم بر آنها تكيه زده‌اند."/>
		<aya index="17" text="پسرانى همواره جوان گردشان مى‌چرخند،"/>
		<aya index="18" text="با قدحها و ابريقها و جامهايى از شرابى كه در جويها جارى است."/>
		<aya index="19" text="از نوشيدنش نه سردرد گيرند و نه بيهوش شوند."/>
		<aya index="20" text="و ميوه‌هايى كه خود برمى‌گزينند."/>
		<aya index="21" text="و گوشت پرنده هر چه بخواهند."/>
		<aya index="22" text="و حوران درشت چشم،"/>
		<aya index="23" text="همانند مرواريدهايى در صدف."/>
		<aya index="24" text="همه به پاداش كارهايى كه مى‌كرده‌اند."/>
		<aya index="25" text="در آنجا نه سخن لغو شنوند و نه گناه‌آلود."/>
		<aya index="26" text="جز يك سخن: سلام، سلام."/>
		<aya index="27" text="اما اصحاب سعادت، اصحاب سعادت چه حال دارند؟"/>
		<aya index="28" text="در زير درخت سدر بى‌خار،"/>
		<aya index="29" text="و درخت موزى كه ميوه‌اش بر يكديگر چيده‌شده،"/>
		<aya index="30" text="و سايه‌اى دايم،"/>
		<aya index="31" text="و آبى همواره جارى،"/>
		<aya index="32" text="و ميوه‌اى بسيار،"/>
		<aya index="33" text="كه نه منقطع مى‌گردد و نه كس را از آن باز دارند."/>
		<aya index="34" text="و زنانى ارجمند."/>
		<aya index="35" text="آن زنان را ما بيافريديم، آفريدنى."/>
		<aya index="36" text="و دوشيزگان ساختيم."/>
		<aya index="37" text="معشوق همسران خويشند،"/>
		<aya index="38" text="براى اصحاب سعادت."/>
		<aya index="39" text="گروهى از پيشينيان،"/>
		<aya index="40" text="و گروهى كه از پى آمده‌اند."/>
		<aya index="41" text="اما اصحاب شقاوت، اصحاب شقاوت چه حال دارند؟"/>
		<aya index="42" text="در باد سموم و آب جوشانند."/>
		<aya index="43" text="در سايه‌اى از دود سياه،"/>
		<aya index="44" text="نه سرد و نه خوش،"/>
		<aya index="45" text="اينان پيش از اين در ناز و نعمت بودند."/>
		<aya index="46" text="و بر گناهان بزرگ اصرار مى‌ورزيدند."/>
		<aya index="47" text="و مى‌گفتند: آيا زمانى كه ما مُرديم و خاك و استخوان شديم باز هم ما را زنده مى‌كنند،"/>
		<aya index="48" text="يا نياكان ما را؟"/>
		<aya index="49" text="بگو: همه را، آنان كه از پيش بوده‌اند و آنها كه از پى‌شان آمده بودند،"/>
		<aya index="50" text="همه در وعده‌گاه آن روز معين خواهند بود."/>
		<aya index="51" text="آنگاه شما اى گمراهان تكذيب‌كننده،"/>
		<aya index="52" text="از درختان زقّوم خواهيد خورد."/>
		<aya index="53" text="و شكمهاى خود را از آن پر خواهيد كرد."/>
		<aya index="54" text="و بر سر آن آب جوشان خواهيد نوشيد."/>
		<aya index="55" text="چنان مى‌نوشيد كه شتر تشنه آب مى‌نوشد."/>
		<aya index="56" text="اين است غذايشان در روز جزا."/>
		<aya index="57" text="ما شما را آفريده‌ايم؛ پس چرا تصديق نمى‌كنيد؟"/>
		<aya index="58" text="آيا آن منى را كه برون مى‌ريزيد ديده‌ايد؟"/>
		<aya index="59" text="آيا شما او را مى‌آفرينيد يا ما آفريننده‌ايم؟"/>
		<aya index="60" text="ما مرگ را بر شما مقدر ساختيم و ناتوان از آن نيستيم كه‌"/>
		<aya index="61" text="به جاى شما قومى همانند شما بياوريم و شما را به صورتى كه از آن بى‌خبريد از نو بيافرينيم."/>
		<aya index="62" text="شما از آفرينش نخست آگاهيد؛ چرا به يادش نياوريد؟"/>
		<aya index="63" text="آيا چيزى را كه مى‌كاريد ديده‌ايد؟"/>
		<aya index="64" text="آيا شما مى‌رويانيدش يا ما روياننده‌ايم؟"/>
		<aya index="65" text="اگر مى‌خواستيم خاشاكش مى‌ساختيم تا در شگفت بمانيد."/>
		<aya index="66" text="گويند: ما ثروت بر باد دادگانيم؛"/>
		<aya index="67" text="ما بى‌نصيب ماندگانيم."/>
		<aya index="68" text="آيا آبى را كه مى‌نوشيد ديده‌ايد؟"/>
		<aya index="69" text="آيا شما آن را از ابر فرو مى‌فرستيد يا ما فرو فرستنده‌ايم؟"/>
		<aya index="70" text="اگر مى‌خواستيم آن را تلخ مى‌گردانيديم. پس چرا سپاس نمى‌گوييد؟"/>
		<aya index="71" text="آيا آن آتشى را كه مى‌افروزيد ديده‌ايد؟"/>
		<aya index="72" text="آيا درختش را شما آفريده‌ايد يا ما آفريننده‌ايم؟"/>
		<aya index="73" text="ما آن را هشدارى و براى مسافران رهنورد، متاعى ساختيم."/>
		<aya index="74" text="به نام پروردگار بزرگ خود تسبيح گوى."/>
		<aya index="75" text="پس سوگند به غروبگاه ستارگان."/>
		<aya index="76" text="و اين سوگندى است -اگر بدانيد- بزرگ."/>
		<aya index="77" text="هر آينه، اين قرآنى است گرامى‌قدر،"/>
		<aya index="78" text="در كتابى مكنون."/>
		<aya index="79" text="كه جز پاكان دست بر آن نزنند."/>
		<aya index="80" text="نازل شده از جانب پروردگار جهانيان است."/>
		<aya index="81" text="آيا اين سخن را دروغ مى‌انگاريد؟"/>
		<aya index="82" text="و نصيب خود را در دروغ انگاشتن آن قرار مى‌دهيد؟"/>
		<aya index="83" text="پس چرا آنگاه كه جان به گلوگاه رسد،"/>
		<aya index="84" text="و شما در اين هنگام مى‌نگريد، تكذيب نمى‌كنيد؟"/>
		<aya index="85" text="ما از شما به او نزديك‌تريم ولى شما نمى‌بينيد."/>
		<aya index="86" text="اگر قيامت را باور نداريد،"/>
		<aya index="87" text="اگر راست مى‌گوييد، بازش گردانيد."/>
		<aya index="88" text="اما اگر از مقربان باشد،"/>
		<aya index="89" text="براى اوست آسايش و روزى و بهشت پرنعمت."/>
		<aya index="90" text="و اما اگر از اصحاب سعادت باشد:"/>
		<aya index="91" text="پس تو را از اصحاب سعادت سلام است."/>
		<aya index="92" text="و اما اگر از تكذيب‌كنندگان گمراه باشد،"/>
		<aya index="93" text="به آب جوشان مهمانش كنند،"/>
		<aya index="94" text="و به دوزخش درآورند."/>
		<aya index="95" text="اين سخن سخنى راست و يقين است."/>
		<aya index="96" text="پس به نام پروردگار بزرگت تسبيح گوى."/>
	</sura>
	<sura index="57" name="الحديد">
		<aya index="1" text="خداوند را تسبيح مى‌گويند، هر چه در آسمانها و زمين است، و او پيروزمند و حكيم است."/>
		<aya index="2" text="فرمانروايى آسمانها و زمين از آن اوست. زنده مى‌كند و مى‌ميراند و بر هر چيز تواناست."/>
		<aya index="3" text="اوست اوّل و آخر و ظاهر و باطن، و او به هر چيزى داناست."/>
		<aya index="4" text="اوست كه آسمانها و زمين را در شش روز آفريد. سپس به عرش پرداخت. هر چه را در زمين فرو رود و هر چه را از زمين بيرون آيد و هر چه را از آسمان فرو آيد و هر چه را در آسمان بالا رود، مى‌داند. و هر جا كه باشيد همراه شماست و به هر كارى كه مى‌كنيد بيناست."/>
		<aya index="5" text="فرمانروايى آسمانها و زمين از آن اوست، و همه كارها به خدا بازمى‌گردد."/>
		<aya index="6" text="از شب مى‌كاهد و به روز مى‌افزايد و از روز مى‌كاهد و به شب مى‌افزايد. و به هر چه در دلها مى‌گذرد آگاه است."/>
		<aya index="7" text="به خدا و پيامبرش ايمان بياوريد و از آن مال كه به وراثت به شما رسانده است انفاق كنيد. از ميان شما هر كه را ايمان آورده و انفاق كرده، مزدى فراوانش دهند."/>
		<aya index="8" text="چيست شما را كه به خدا ايمان نمى‌آوريد و حال آنكه پيامبر شما را دعوت مى‌كند كه به پروردگارتان ايمان بياوريد، و اگر باور داريد از شما پيمان گرفته است؟"/>
		<aya index="9" text="اوست آن خدايى كه بر بنده خود آيات روشن را نازل مى‌كند تا شما را از تاريكى به روشنايى آورد. زيرا خدا به شما مُشفق و مهربان است."/>
		<aya index="10" text="و چرا در راه خدا انفاق نمى‌كنيد و حال آنكه از آنِ خداست ميراث آسمانها و زمين؟ از ميان شما آنان كه پيش از فتح انفاق كرده و به جنگ رفته با آنان كه بعد از فتح انفاق كرده‌اند و به جنگ رفته‌اند برابر نيستند. درَجت آنان فراتر است. و خدا به همه وعده نيك مى‌دهد. و به هر كارى كه مى‌كنيد آگاه است."/>
		<aya index="11" text="كيست كه خدا را قرض‌الحسنه دهد تا براى او دو چندانش كند، و او را پاداشى نيكو باشد."/>
		<aya index="12" text="روزى كه مردان مؤمن و زنان مؤمن را ببينى كه نورشان پيشاپيش و در سمت راستشان مى‌رود. در آن روز بشارتتان به بهشتهايى است كه در آن نهرها روان است و در آن جاويد خواهيد ماند، و اين كاميابى بزرگى است."/>
		<aya index="13" text="روزى كه مردان منافق و زنان منافق به كسانى كه ايمان آورده‌اند مى‌گويند: درنگى كنيد تا از نورتان فروغى گيريم. گويند: به دنيا بازگرديد و از آنجا نور بطلبيد. ميانشان ديوارى برآورند كه بر آن ديوار درى باشد؛ درون آن رحمت باشد و بيرون آن عذاب."/>
		<aya index="14" text="و آنها را ندا دهند كه آيا ما با شما همراه نبوديم؟ مى‌گويند: بلى، اما شما خويشتن را در بلا افكنديد و به انتظار نشستيد و در شك بوديد و آرزوها شما را بفريفت تا آنگاه كه فرمان خدا دررسيد و شيطان به خدا مغرورتان كرد."/>
		<aya index="15" text="و امروز نه از شما فديه‌اى پذيرند و نه از كافران. جايگاهتان آتش است. آتش سزاوار شماست. و بد سرانجامى است."/>
		<aya index="16" text="آيا مؤمنان را وقت آن نرسيده است كه دلهايشان در برابر ياد خدا و آن سخن حق كه نازل شده است، خاشع شود؟ همانند آن مردمى نباشند كه پيش از اين كتابشان داديم و چون مدتى برآمد دلهايشان سخت شد و بسيارى نافرمان شدند."/>
		<aya index="17" text="بدانيد كه خدا زمين را پس از مردنش زنده مى‌كند. ما آيات را برايتان به روشنى بيان كرديم، باشد كه به عقل دريابيد."/>
		<aya index="18" text="خدا به مردان صدقه‌دهنده و زنان صدقه‌دهنده‌اى كه به خدا قرض‌الحسنه مى‌دهند، دو چندان پاداش مى‌دهد؛ و نيز آنها را اجرى نيكوست."/>
		<aya index="19" text="كسانى كه به خدا و پيامبرانش ايمان آورده‌اند، راستگويان و راستكارانند. و شهيدان در نزد پروردگارشان هستند. صاحب پاداش و نور خويشند. و آنها كه كافرند و آيات ما را تكذيب مى‌كنند، در جهنمند."/>
		<aya index="20" text="بدانيد كه زندگى اينجهانى بازيچه است و بيهودگى و آرايش و فخرفروشى و افزون‌جويى در اموال و اولاد. همانند بارانى به وقت است كه روييدنيهايش كافران را به شگفت افكند. سپس پژمرده مى‌شود و بينى كه زرد گشته است و خاشاك شده است. و در آخرت نصيب گروهى عذاب سخت است و نصيب گروهى آمرزش خدا و خشنودى او. و زندگى دنيا جز متاعى فريبنده نيست."/>
		<aya index="21" text="براى رسيدن به آمرزش پروردگارتان و بهشتى كه پهناى آن همسان پهناى آسمانها و زمين است، بر يكديگر پيشى گيريد. اين بهشت براى كسانى كه به خدا و پيامبرانش ايمان آورده‌اند، مهيا شده است. اين بخشايشى است از جانب خدا كه به هر كه مى‌خواهد ارزانيش مى‌دارد، كه خدا صاحب بخشايشى بزرگ است."/>
		<aya index="22" text="هيچ مصيبتى به مال يا به جانتان نرسد مگر پيش از آنكه بيافرينيمش، در كتابى نوشته شده است. و اين بر خدا آسان است؛"/>
		<aya index="23" text="تا بر آنچه از دستتان مى‌رود اندوهگين نباشيد و بدانچه به دستتان مى‌آيد شادمانى نكنيد. و خدا هيچ متكبر خودستاينده‌اى را دوست ندارد:"/>
		<aya index="24" text="آنان كه بخل مى‌ورزند و مردم را به بخل وامى‌دارند. و هر كه رويگردان مى‌شود، بداند كه خدا بى‌نياز و ستودنى است."/>
		<aya index="25" text="ما پيامبرانمان را با دليلهاى روشن فرستاديم و با آنها كتاب و ترازو را نيز نازل كرديم تا مردم به عدالت عمل كنند. و آهن را كه در آن نيرويى سخت و منافعى براى مردم است فروفرستاديم، تا خدا بداند چه كسى به ناديده، او و پيامبرانش را يارى مى‌كند. زيرا خدا توانا و پيروزمند است."/>
		<aya index="26" text="ما نوح و ابراهيم را به رسالت فرستاديم و در ميان فرزندانشان نبوت و كتاب نهاديم. بعضيشان هدايت‌يافتگان بودند ولى بيشترينشان نافرمانان."/>
		<aya index="27" text="سپس پيامبرانمان را پس از ايشان فرستاديم. و عيسى بن مريم را از پى آنها روانه كرديم و به او انجيل را داديم، و در دل پيروانش رأفت و رحمت نهاديم. و رهبانيتى كه به بدعت آورده‌اند ما بر آنها مقرر نكرده‌ايم، اما در آن خشنودى خدا مى‌جستند، ولى حق آن را بسزا نگزاردند. ما از آن ميان به كسانى كه ايمان آورده بودند، پاداش داديم ولى بيشترينشان نافرمان بودند."/>
		<aya index="28" text="اى كسانى كه ايمان آورده‌ايد، از خدا بترسيد و به پيامبرش ايمان بياوريد تا شما را از رحمت خويش دو بار مزد بدهد. و شما را نورى عطا كند كه در روشنايى آن راه بجوييد و بيامرزدتان كه خدا آمرزنده مهربان است."/>
		<aya index="29" text="تا اهل كتاب بدانند كه به بخشايش خداوند هيچ دسترس ندارند و اين بخشايش به دست اوست كه به هر كه خواهد ارزانى مى‌دارد، و خدا را بخشايشى عظيم است."/>
	</sura>
	<sura index="58" name="المجادلة">
		<aya index="1" text="خدا سخن زنى را كه در باره شوهرش با تو به مجادله آمده است و به خدا شِكوه مى‌كند، شنيد. و خدا گفت و گوى شما را مى‌شنود، زيرا شنوا و بيناست."/>
		<aya index="2" text="از ميان شما كسانى كه زنانشان را ظِهار مى‌كنند بدانند كه زنانشان مادرانشان نشوند؛ مادرانشان فقط زنانى هستند كه آنها را زاييده‌اند، و سخنى ناپسند و دروغ است كه مى‌گويند. و خدا از گناهان درگذرنده است و آمرزنده است."/>
		<aya index="3" text="آنهايى كه زنانشان را ظهار مى‌كنند، آنگاه از آنچه گفته‌اند پشيمان مى‌شوند، پيش از آنكه با يكديگر تماس يابند، بايد بنده‌اى آزاد كنند. اين پندى است كه به شما مى‌دهند و خدا به كارهايى كه مى‌كنيد آگاه است."/>
		<aya index="4" text="اما كسانى كه بنده‌اى نيابند، پيش از آنكه با يكديگر تماس يابند، بايد دو ماه پى در پى روزه بدارند. و آن كه نتواند، شصت مسكين را طعام دهد. و اين بدان سبب است كه به خدا و پيامبرش ايمان بياوريد. اينها حدود خداست. و براى كافران عذابى است دردآور."/>
		<aya index="5" text="كسانى كه با خدا و پيامبرش مخالفت مى‌ورزند ذليل و خوار مى‌شوند، همچنان كه پيشينيانشان خوار شده‌اند. ما آياتى روشن نازل كرديم و كافران را عذابى است خواركننده."/>
		<aya index="6" text="روزى كه خدا همگان را زنده مى‌كند، آنان را از كارى كه كرده‌اند آگاه مى‌سازد. خدا اعمال آنها را شماره كرده است، هر چند خود از ياد برده‌اند، و خدا ناظر بر هر چيزى است."/>
		<aya index="7" text="آيا ندانسته‌اى كه خدا هر چه را در آسمانها و زمين است مى‌داند؟ هيچ سه كس با هم نجوا نكنند مگر آنكه خداوند چهارمين آنهاست و هيچ پنج كس نباشند مگر آنكه خداوند ششمين آنهاست. و نه كمتر از اين -هر جا كه باشند- و نه بيشتر از اين، مگر آنكه خدا با آنهاست. سپس همه را در روز قيامت به كارهايى كه كرده‌اند، آگاه مى‌كند. زيرا خدا بر همه چيز آگاه است."/>
		<aya index="8" text="آيا آنها را كه از نجوا منع شده بودند نديدى كه كارى را كه از آن منع شده بودند از سر گرفتند و باز هم براى گناه و دشمنى و نافرمانى از پيامبر با هم نجوا مى‌كنند؟ و چون نزد تو مى‌آيند، به گونه‌اى تو را سلام مى‌گويند كه خدا تو را بدان گونه سلام نگفته است، و در دل مى‌گويند: چرا خدا ما را بدانچه مى‌گوييم عذاب نمى‌كند؟ جهنم برايشان كافى است. بدان داخل مى‌شوند، و اين بد سرانجامى است."/>
		<aya index="9" text="اى كسانى كه ايمان آورده‌ايد، اگر با يكديگر نجوا مى‌كنيد، در باب گناه و دشمنى و نافرمانى از پيامبر نجوا مكنيد، بلكه در باب نيكى و پرهيزگارى نجوا كنيد. از آن خدايى كه همگان نزد او گرد مى‌آييد بترسيد."/>
		<aya index="10" text="هر آينه نجواكردن كار شيطان است كه مى‌خواهد مؤمنان را محزون كند و حال آنكه هيچ زيانى، جز به فرمان خداوند، به آنها نمى‌رساند. و مؤمنان بايد كه بر خدا توكل كنند."/>
		<aya index="11" text="اى كسانى كه ايمان آورده‌ايد، چون شما را گويند در مجالس جاى باز كنيد، جاى باز كنيد تا خدا در كار شما گشايش دهد. و چون گويند كه برخيزيد، برخيزيد. خدا آنهايى را كه ايمان آورده‌اند و كسانى را كه دانش يافته‌اند به درجاتى برافرازد، و خدا به كارهايى كه مى‌كنيد آگاه است."/>
		<aya index="12" text="اى كسانى كه ايمان آورده‌ايد، چون خواهيد كه با پيامبر نجوا كنيد، پيش از نجواكردنتان صدقه بدهيد. اين براى شما بهتر و پاكيزه‌تر است. و اگر براى صدقه چيزى نيافتيد، خدا آمرزنده و مهربان است."/>
		<aya index="13" text="آيا ترسيديد پيش از نجوا كردن صدقه‌ها بدهيد؟ حال كه صدقه نداده‌ايد و خدا هم توبه شما را پذيرفته است، پس نماز بگزاريد و زكات بدهيد و از خدا و پيامبرش اطاعت كنيد، كه خدا به كارهايى كه مى‌كنيد آگاه است."/>
		<aya index="14" text="آيا نديده‌اى آن كسان را كه با مردمى كه خدا بر آنها خشم گرفته بود، دوستى ورزيدند؟ اينان نه از شمايند و نه از ايشان. و خود مى‌دانند كه بر دروغ سوگند مى‌خوردند."/>
		<aya index="15" text="خدا بر ايشان عذابى سخت آماده كرده است. زيرا كارهايى كه مى‌كنند ناپسند است."/>
		<aya index="16" text="از سوگندهايشان سپرى ساخته‌اند. و از راه خدا رويگردان شده‌اند. پس براى آنهاست عذابى خواركننده."/>
		<aya index="17" text="اموال و اولادشان برايشان در برابر خشم خدا سود نكند. اهل جهنمند و در آن جاودان."/>
		<aya index="18" text="روزى كه خدا همه آنها را زنده مى‌كند، همچنان كه براى شما قسم مى‌خوردند براى او هم قسم خواهند خورد. و مى‌پندارند كه سودى خواهند برد. آگاه باشيد كه دروغگويانند."/>
		<aya index="19" text="شيطان بر آنها چيره شده است و نام خدا را از يادشان برده است. ايشان حزب شيطانند. آگاه باش كه حزب شيطان زيان‌كنندگانند."/>
		<aya index="20" text="كسانى كه با خدا و پيامبرش مخالفت مى‌ورزند در زمره ذليل‌شدگانند."/>
		<aya index="21" text="خدا مقرر داشته كه: البته من و پيامبرانم پيروز مى‌شويم. زيرا خدا توانا و پيروزمند است."/>
		<aya index="22" text="نمى‌يابى مردمى را كه به خدا و روز قيامت ايمان آورده باشند، ولى با كسانى كه با خدا و پيامبرش مخالفت مى‌ورزند دوستى كنند، هر چند آن مخالفان، پدران يا فرزندان يا برادران و يا قبيله آنها باشند. خدا بر دلشان رقم ايمان زده و به روحى از خود ياريشان كرده است و آنها را به بهشتهايى كه در آن نهرها جارى است درآورد. در آنجا جاودانه باشند. خدا از آنها خشنود است و آنان نيز از خدا خشنودند. اينان حزب خدايند، آگاه باش كه حزب خدا رستگارانند."/>
	</sura>
	<sura index="59" name="الحشر">
		<aya index="1" text="خداوند را تسبيح گويند هر چه در آسمانها و هر چه در زمين است. و اوست پيروزمند و حكيم."/>
		<aya index="2" text="اوست آن خدايى كه نخستين بار كسانى از اهل كتاب را كه كافر بودند، از خانه‌هايشان بيرون راند و شما نمى‌پنداشتيد كه بيرون روند. آنها نيز مى‌پنداشتند حصارهاشان را توان آن هست كه در برابر خدا نگهدارشان باشد. خدا از سويى كه گمانش را نمى‌كردند بر آنها تاخت آورد و در دلشان وحشت افكند، چنان كه خانه‌هاى خود را به دست خود و به دست مؤمنان خراب مى‌كردند. پس اى اهل بصيرت، عبرت بگيريد."/>
		<aya index="3" text="اگر نه آن بود كه خدا ترك ديار را بر آنها مقرر كرده بود، در دنيا به عذاب گرفتارشان مى‌كرد و در آخرتشان عذاب آتش است."/>
		<aya index="4" text="و اين به كيفر آن بود كه با خدا و پيامبرش مخالفت ورزيدند؛ و هر كه با خدا مخالفت مى‌ورزد بداند كه خدا به سختى عقوبت مى‌كند."/>
		<aya index="5" text="هر درخت خرمايى را كه بريديد، يا آن را بر ريشه‌اش باقى گذارديد، به فرمان خدا بود تا نافرمانان خوار گردند."/>
		<aya index="6" text="و آنچه خدا از داراييشان به پيامبر خود غنيمت داد، آن نبود كه شما با اسب يا شترى بر آن تاخته بوديد؛ بلكه خدا پيامبرانش را بر هر كه بخواهد مسلط مى‌سازد، و خدا بر هر چيزى قادر است."/>
		<aya index="7" text="آن غنيمتى كه خدا از مردم قريه‌ها نصيب پيامبرش كرده است از آن خداست و پيامبر و خويشاوندان و يتيمان و مسكينان و مسافران در راه مانده، تا ميان توانگرانتان دست به دست نشود. هر چه پيامبر به شما داد بستانيد، و از هر چه شما را منع كرد اجتناب كنيد. و از خدا بترسيد كه خدا سخت عقوبت است."/>
		<aya index="8" text="نيز غنايم از آن مهاجران فقيرى است كه از سرزمينشان رانده شده‌اند و آنها در طلب فضل و خشنودى خدايند و خدا و پيامبرش را يارى مى‌كنند، اينان راستگويانند."/>
		<aya index="9" text="و كسانى كه پيش از آمدن مهاجران در ديار خود بوده‌اند و ايمان آورده‌اند، آنهايى را كه به سويشان مهاجرت كرده‌اند دوست مى‌دارند. و از آنچه مهاجران را داده مى‌شود در دل احساس حسد نمى‌كنند، و ديگران را بر خويش ترجيح مى‌دهند هر چند خود نيازمند باشند. و آنان كه از بخل خويش در امان مانده باشند رستگارانند."/>
		<aya index="10" text="كسانى كه از پس ايشان آمده‌اند، مى‌گويند: اى پروردگار ما، ما و برادران ما را كه پيش از ما ايمان آورده‌اند بيامرز و كينه كسانى را كه ايمان آورده‌اند، در دل ما جاى مده. اى پروردگار ما، تو مشفق و مهربان هستى."/>
		<aya index="11" text="آيا منافقان را نديده‌اى كه به ياران خود از اهل كتاب كه كافر بودند مى‌گفتند: اگر شما را اخراج كنند، ما نيز با شما بيرون مى‌آييم و به زيان شما از هيچ كس اطاعت نخواهيم كرد و اگر با شما جنگيدند ياريتان مى‌كنيم؟ و حال آنكه خدا مى‌داند كه دروغ مى‌گويند."/>
		<aya index="12" text="اگر آنها را اخراج كنند، با آنها بيرون نشوند. و اگر به جنگشان بيايند ياريشان نمى‌كنند، و اگر هم به ياريشان برخيزند به دشمن پشت مى‌كنند. پس روى يارى نبينند."/>
		<aya index="13" text="وحشت شما در دل آنها بيشتر از بيم خداست. زيرا مردمى هستند كه به فهم در نمى‌يابند."/>
		<aya index="14" text="آنان همگى با شما جنگ نپيوندند مگر در قريه‌هايى كه بارويشان باشد، يا از پس ديوار. آنها سخت با يكديگر دشمنند. تو يكدل مى‌پنداريشان و حال آنكه دلهاشان از هم جداست، كه مردمى بى‌خردند."/>
		<aya index="15" text="همانند آنهايى هستند كه چندى پيش وبال گناه خويش را چشيدند. و به عذابى دردآور نيز گرفتار خواهند شد."/>
		<aya index="16" text="همانند شيطان كه به آدمى گفت: كافر شو. چون كافر شد، گفت: من از تو بيزارم. من از خدا، آن پروردگار جهانيان مى‌ترسم."/>
		<aya index="17" text="سرانجامشان آن شد كه هر دو به آتش افتند و جاودانه در آن باشند. اين است كيفر ستمكاران."/>
		<aya index="18" text="اى كسانى كه ايمان آورده‌ايد، از خدا بترسيد. و هر كس بايد بنگرد كه براى فردايش چه فرستاده است. از خدا بترسيد كه خدا به كارهايى كه مى‌كنيد آگاه است."/>
		<aya index="19" text="از آن كسان مباشيد كه خدا را فراموش كردند و خدا نيز چنان كرد تا خود را فراموش كنند. ايشان نافرمانند."/>
		<aya index="20" text="اهل آتش و اهل بهشت با هم برابر نيستند. اهل بهشت خود كاميافتگانند."/>
		<aya index="21" text="اگر اين قرآن را بر كوه نازل مى‌كرديم، از خوف خدا آن را ترسيده و شكاف خورده مى‌ديدى. و اين مثالهايى است كه براى مردم مى‌آوريم، شايد به فكر فرو روند."/>
		<aya index="22" text="اوست خدايى يگانه. هيچ خدايى جز او نيست. داناى نهان و آشكار و بخشاينده و مهربان است."/>
		<aya index="23" text="اوست خداى يگانه كه هيچ خداى ديگرى جز او نيست، فرمانروا است، پاك است، عارى از هر عيب است، ايمنى‌بخش است، نگهبان است، پيروزمند است، باجبروت است و بزرگوار است. و از هر چه براى او شريك قرار مى‌دهند منزه است."/>
		<aya index="24" text="اوست خدايى كه آفريدگار است، موجد و صورت‌بخش است، اسمهاى نيكو از آن اوست. هر چه در آسمانها و زمين است تسبيحگوى او هستند و او پيروزمند و حكيم است."/>
	</sura>
	<sura index="60" name="الممتحنة">
		<aya index="1" text="اى كسانى كه ايمان آورده‌ايد، دشمن من و دشمن خود را به دوستى اختيار مكنيد. شما با آنان طرح دوستى مى‌افكنيد و حال آنكه ايشان به سخن حقى كه بر شما آمده است ايمان ندارند. و بدان سبب كه به خدا، پروردگار خويش ايمان آورده بوديد، پيامبر و شما را بيرون راندند. اگر براى جهاد در راه من و طلب رضاى من بيرون آمده‌ايد، در نهان با آنها دوستى مكنيد؛ و من به هر چه پنهان مى‌داريد يا آشكار مى‌سازيد آگاهترم. و هر كه چنين كند، از راه راست منحرف گشته است."/>
		<aya index="2" text="اگر بر شما دست يابند، دشمنى مى‌كنند و به آزارتان دست و زبان مى‌گشايند و دوست دارند كه شما نيز كافر گرديد."/>
		<aya index="3" text="در روز قيامت نه خويشاوندان برايتان سود كنند، نه فرزندانتان. خدا ميانتان جدايى مى‌افكند و اعمالتان را مى‌بيند."/>
		<aya index="4" text="ابراهيم و كسانى كه با وى بودند، آنگاه كه به قوم خود گفتند كه ما از شما و از آنچه جز خداى يكتا مى‌پرستيد بيزاريم و شما را كافر مى‌شمريم و ميان ما و شما هميشه دشمنى و كينه‌توزى خواهد بود تا وقتى كه به خداى يكتا ايمان بياوريد، برايتان نيكو مقتدايى بودند. مگر آنگاه كه ابراهيم پدرش را گفت كه براى تو آمرزش مى‌طلبم، زيرا نمى‌توانم عذاب خدا را از تو دفع كنم. اى پروردگار ما، بر تو توكل كرديم و به تو روى آورديم و سرانجام تو هستى."/>
		<aya index="5" text="اى پروردگار ما، ما را چنان مكن كه كافران خوار دارندمان. و ما را بيامرز كه تو پيروزمند و حكيمى."/>
		<aya index="6" text="آنها، نيكو مقتدايى هستند براى شما: براى كسانى كه به خدا و روز قيامت اميد دارند. و هر كه رويگردان شود، خدا بى‌نياز و ستودنى است."/>
		<aya index="7" text="شايد خدا ميان شما و كسانى كه با آنها دشمنى مى‌ورزيد دوستى پديد آورد. خدا قادر است و خدا آمرزنده و مهربان است."/>
		<aya index="8" text="خدا شما را از نيكى‌كردن و عدالت‌ورزيدن با آنان كه با شما در دين نجنگيده‌اند و از سرزمينتان بيرون نرانده‌اند، باز نمى‌دارد. خدا كسانى را كه به عدالت رفتار مى‌كنند دوست دارد."/>
		<aya index="9" text="جز اين نيست كه خدا از دوستى‌ورزيدن با كسانى كه با شما در دين جنگيده‌اند و از سرزمين خود بيرونتان رانده‌اند يا در بيرون‌راندنتان همدستى كرده‌اند شما را باز دارد. و هر كه با آنها دوستى ورزد از ستمكاران خواهد بود."/>
		<aya index="10" text="اى كسانى كه ايمان آورده‌ايد، چون زنان مؤمنى كه مهاجرت كرده‌اند به نزدتان آيند، بيازماييدشان. خدا به ايمانشان داناتر است. پس، اگر دانستيد كه ايمان آورده‌اند، نزد كافران بازشان مگردانيد. زيرا اينان بر مردان كافر حلال نيستند و مردان كافر نيز بر آنها حلال نيستند. و هر چه آن كافران براى اين گونه زنان هزينه كرده‌اند بپردازيد. و اگر آنها را نكاح كنيد و مهرشان را بدهيد مرتكب گناهى نشده‌ايد. و زنان كافر خود را نگه مداريد. و هر چه هزينه كرده‌ايد از مردان كافر بخواهيد و آنها نيز هر چه هزينه كرده‌اند از شما بخواهند. اين حكم خداست. خدا ميان شما حكم مى‌كند و او دانا و حكيم است."/>
		<aya index="11" text="و اگر يكى از زنان شما به كفار پيوست و آنگاه به انتقام از كافران برخاستيد، به كسانى كه زنانشان رفته‌اند به ميزان هزينه‌اى كه كرده‌اند بپردازيد و از خدايى كه به او ايمان آورده‌ايد بترسيد."/>
		<aya index="12" text="اى پيامبر، اگر زنان مؤمن نزد تو آمدند تا بيعت كنند، بدين شرط كه هيچ كس را با خدا شريك نكنند و دزدى نكنند و زنا نكنند و فرزندان خود را نكشند و فرزندى را كه از آن شوهرشان نيست به دروغ به او نسبت ندهند و در كارهاى نيك نافرمانى تو نكنند، با آنها بيعت كن و برايشان از خدا آمرزش بخواه، كه خدا آمرزنده و مهربان است."/>
		<aya index="13" text="اى كسانى كه ايمان آورده‌ايد، با مردمى كه خدا بر آنها خشم گرفته است دوستى مكنيد. اينان از آخرت نوميدند، همچنان كه آن كافرانى كه اينك در گورند از آخرت نوميدند."/>
	</sura>
	<sura index="61" name="الصف">
		<aya index="1" text="خدا را تسبيح گويند هر چه در آسمانها و در زمين است، و اوست پيروزمند و حكيم."/>
		<aya index="2" text="اى كسانى كه ايمان آورده‌ايد، چرا سخنانى مى‌گوييد كه به كارشان نمى‌بنديد؟"/>
		<aya index="3" text="خداوند سخت به خشم مى‌آيد كه چيزى بگوييد و به جاى نياوريد."/>
		<aya index="4" text="خدا دوست دارد كسانى را كه در راه او در صفى، همانند ديوارى كه اجزايش را با سُرب به هم پيوند داده باشند، مى‌جنگند."/>
		<aya index="5" text="و موسى به قوم خود گفت: اى قوم من، چرا مرا مى‌آزاريد، حال آنكه مى‌دانيد كه من پيامبر خدا بر شما هستم؟ چون از حق رويگردان شدند خدا نيز دلهاشان را از حق بگردانيد. و خدا مردم نافرمان را هدايت نمى‌كند."/>
		<aya index="6" text="و عيسى‌بن‌مريم گفت: اى بنى اسرائيل، من پيامبر خدا بر شما هستم. توراتى را كه پيش از من بوده است تصديق مى‌كنم، و به پيامبرى كه بعد از من مى‌آيد و نامش احمد است، بشارتتان مى‌دهم. چون آن پيامبر با آيات روشن خود آمد، گفتند: اين جادويى است آشكار."/>
		<aya index="7" text="كيست ستمكارتر از آن كس كه به خدا دروغ مى‌بندد، در حالى كه او را به اسلام دعوت مى‌كنند؟ و خدا ستمكاران را هدايت نمى‌كند."/>
		<aya index="8" text="مى‌خواهند نور خدا را به دهانهايشان خاموش كنند ولى خدا كامل‌كننده نور خويش است، اگر چه كافران را ناخوش آيد."/>
		<aya index="9" text="اوست آن خدايى كه پيامبر خود را همراه با هدايت و دين راستين بفرستاد تا او را بر همه اديان پيروز گرداند، هر چند مشركان را ناخوش آيد."/>
		<aya index="10" text="اى كسانى كه ايمان آورده‌ايد، آيا شما را به تجارتى كه از عذاب دردآور رهاييتان دهد راه بنمايم؟"/>
		<aya index="11" text="به خدا و پيامبرش ايمان بياوريد، و در راه خدا با مال و جان خويش جهاد كنيد. و اين براى شما بهتر است، اگر دانا باشيد."/>
		<aya index="12" text="گناهان شما را مى‌آمرزد و به بهشتهايى كه درونش نهرها جارى است و نيز خانه هايى خوش و پاكيزه در بهشتهاى جاويد داخل مى‌كند، و اين پيروزى بزرگى است."/>
		<aya index="13" text="و نعمتى ديگر كه دوستش داريد: نُصرتى است از جانب خداوند و فتحى نزديك، و مؤمنان را بشارت ده."/>
		<aya index="14" text="اى كسانى كه ايمان آورده‌ايد، ياوران خدا باشيد، همچنان كه عيسى بن مريم به حواريان گفت: چه كسانى ياوران من در راه خدايند؟ حواريان گفتند: ما ياوران خدا هستيم. پس گروهى از بنى‌اسرائيل ايمان آوردند و گروهى كافر شدند. ما كسانى را كه ايمان آورده بودند بر ضد دشمنانشان مدد كرديم تا پيروز شدند."/>
	</sura>
	<sura index="62" name="الجمعة">
		<aya index="1" text="خدا را تسبيح مى‌گويند هر چه در آسمانها و هر چه در زمين است، آن فرمانرواى پاك از عيب را، آن پيروزمند حكيم را."/>
		<aya index="2" text="اوست خدايى كه به ميان مردمى بى‌كتاب پيامبرى از خودشان مبعوث داشت تا آياتش را بر آنها بخواند و آنها را پاكيزه سازد و كتاب و حكمتشان بياموزد. اگر چه پيش از آن در گمراهى آشكار بودند،"/>
		<aya index="3" text="و بر گروهى ديگر از ايشان كه هنوز به آنها نپيوسته‌اند. و اوست پيروزمند و حكيم."/>
		<aya index="4" text="اين بخشايش خداست كه به هر كه خواهد ارزانيش دارد و خدا را بخشايشى بزرگ است."/>
		<aya index="5" text="مثَل كسانى كه تورات به آنها داده شده و بدان عمل نمى‌كنند مثَل آن خر است كه كتابهايى را حمل مى‌كند. بد مثَلى است مثَل مردمى كه آيات خدا را دروغ مى‌شمرده‌اند. و خدا ستمكاران را هدايت نمى‌كند."/>
		<aya index="6" text="بگو: اى قوم يهود، هرگاه مى‌پنداريد كه شما دوستان خدا هستيد، نه مردم ديگر، پس تمناى مرگ كنيد اگر راست مى‌گوييد."/>
		<aya index="7" text="و آنان به سبب اعمالى كه پيش از اين مرتكب شده‌اند، هرگز تمناى مرگ نخواهند كرد. و خدا به ستمكاران داناست."/>
		<aya index="8" text="بگو: آن مرگى كه از آن مى‌گريزيد شما را درخواهد يافت و سپس نزد آن داناى نهان و آشكارا برگردانده مى‌شويد تا به كارهايى كه كرده‌ايد آگاهتان سازد."/>
		<aya index="9" text="اى كسانى كه ايمان آورده‌ايد، چون نداى نماز روز جمعه دردهند، به نماز بشتابيد و داد و ستد را رها كنيد. اگر دانا باشيد، اين كار برايتان بهتر است."/>
		<aya index="10" text="و چون نماز پايان يافت، در زمين پراكنده شويد و رزق خدا را طلب كنيد و فراوانش ياد كنيد. باشد كه رستگار شويد."/>
		<aya index="11" text="و چون تجارتى يا بازيچه‌اى بينند پراكنده مى‌شوند و به جانب آن مى‌روند و تو را همچنان ايستاده رها مى‌كنند. بگو: آنچه در نزد خداست از بازيچه و تجارت بهتر است. و خدا بهترين روزى‌دهندگان است."/>
	</sura>
	<sura index="63" name="المنافقون">
		<aya index="1" text="چون منافقان نزد تو آيند، گويند: شهادت مى‌دهيم كه تو پيامبر خدا هستى. خدا مى‌داند كه تو پيامبرش هستى و خدا شهادت مى‌دهد كه منافقان دروغگويند."/>
		<aya index="2" text="از سوگندهاى خود سپرى ساختند و از راه خدا بازداشتند و به حقيقت، آنچه مى‌كنند ناپسند است."/>
		<aya index="3" text="اين بدان سبب است كه ايمان آوردند، سپس كافر شدند. خدا نيز بر دلهاشان مُهر نهاد و آنان درنمى‌يابند."/>
		<aya index="4" text="چون آنها را ببينى تو را از ظاهرشان خوش مى‌آيد، و چون سخن بگويند به سخنشان گوش مى‌دهى. گويى چوبهايى هستند به ديوار تكيه داده. هر آوازى را بر زيان خود مى‌پندارند. ايشان دشمنانند. از آنها حذر كن. خدايشان بكشد. به كجا منحرف مى‌شوند؟"/>
		<aya index="5" text="چون به آنها گفته شود كه بياييد تا پيامبر خدا برايتان آمرزش بخواهد، سرمى‌پيچند. مى‌بينى كه اعراض و گردنكشى مى‌كنند."/>
		<aya index="6" text="تفاوتى نكند، چه برايشان آمرزش بخواهى چه آمرزش نخواهى. خدايشان نخواهد آمرزيد. و خدا مردم نافرمان را هدايت نمى‌كند."/>
		<aya index="7" text="اينان همانهايند كه مى‌گويند: بر آنها كه گرد پيامبر خدايند، چيزى مدهيد تا از گردش پراكنده شوند. و حال آنكه خزاين آسمانها و زمين از آنِ خداست ولى منافقان نمى‌فهمند."/>
		<aya index="8" text="مى‌گويند: چون به مدينه بازگرديم، صاحبان عزت، ذليلان را از آنجا بيرون خواهند كرد. عزت از آنِ خدا و پيامبرش و مؤمنان است. ولى منافقان نمى‌دانند."/>
		<aya index="9" text="اى كسانى كه ايمان آورده‌ايد، اموال و اولادتان شما را از ذكر خدا به خود مشغول ندارد، كه هر كه چنين كند زيانكار است."/>
		<aya index="10" text="از آنچه روزيتان داده‌ايم در راه خدا انفاق كنيد، پيش از آنكه يكى از شما را مرگ فرا رسد و بگويد: اى پروردگار من، چرا مرگ مرا اندكى به تأخير نينداختى تا صدقه دهم و از شايستگان باشم؟"/>
		<aya index="11" text="چون كسى اَجلش فرا رسد، خدا مرگ او را به تأخير نمى‌افكند. و خدا به كارهايى كه مى‌كنيد آگاه است."/>
	</sura>
	<sura index="64" name="التغابن">
		<aya index="1" text="خدا را تسبيح مى‌گويند هر چه در آسمانها و هر چه در زمين است. فرمانروايى از آنِ اوست و حمد سزاوار اوست و او بر هر چيزى تواناست."/>
		<aya index="2" text="اوست كه شما را بيافريد. بعضى از شما كافر، و بعضى مؤمنند. و كارهايى را كه مى‌كنيد مى‌بينيد."/>
		<aya index="3" text="آسمانها و زمين را به حق بيافريد و شما را تصوير كرد و نيكو تصوير كرد. و سرانجام همه به سوى اوست."/>
		<aya index="4" text="هر چه را در آسمانها و زمين است مى‌داند و به آنچه پنهان مى‌داريد يا آشكار مى‌سازيد آگاه است، و خدا به هر چه در دلها مى‌گذرد عالم است."/>
		<aya index="5" text="آيا شما را خبر كسانى كه از اين پيش كافر شده بودند نرسيده است؟ عقوبت عملشان را چشيدند و ايشان راست عذابى دردآور."/>
		<aya index="6" text="اين به كيفر آن بود كه پيامبرانشان با دليلهاى روشن بر آنان مبعوث شدند. و آنها گفتند: آيا آدميان ما را هدايت مى‌كنند؟ پس انكار كردند و رويگردان گشتند و خدا بى‌نياز است، كه توانگر و در خور ستايش است."/>
		<aya index="7" text="كافران پنداشتند كه آنها را زنده نمى‌كنند. بگو: آرى، به پروردگارم سوگند كه شما را زنده مى‌كنند تا به كارهايى كه كرده‌ايد آگاه سازند. و اين بر خدا آسان است."/>
		<aya index="8" text="پس به خدا و پيامبرش و اين نور كه نازل كرده‌ايم ايمان بياوريد. و خدا به كارهايى كه مى‌كنيد آگاه است."/>
		<aya index="9" text="روزى كه همه شما را در محشر گرد آورد، آن روز روز مغبونى است. و هر كه به خدا ايمان بياورد و كار شايسته كند، گناهانش را مى‌ريزد و به بهشتهايى كه در آن نهرها جارى است داخل كند. آنجا جاودانه خواهند بود. اين كاميابى بزرگى است."/>
		<aya index="10" text="و آنان كه كفر ورزيدند و آيات ما را تكذيب كردند اهل آتشند. در آن جاودانه‌اند و جهنم بد سرانجامى است."/>
		<aya index="11" text="هيچ مصيبتى جز به فرمان خدا به كسى نمى‌رسد. و هر كه به خدا ايمان بياورد، خدا قلبش را هدايت مى‌كند. و خدا به هر چيزى داناست."/>
		<aya index="12" text="خدا را اطاعت كنيد، و پيامبر را اطاعت كنيد. پس اگر شما اعراض كنيد، بر فرستاده ما وظيفه‌اى جز رسانيدن پيام آشكار نيست."/>
		<aya index="13" text="خداى يكتاست كه هيچ خدايى جز او نيست. مؤمنان البته بر خداى يكتا توكل كنند."/>
		<aya index="14" text="اى كسانى كه ايمان آورده‌ايد، بعضى از زنان و فرزندانتان دشمن شما هستند. از آنها حذر كنيد. و اگر عفو كنيد و چشم بپوشيد و گناهشان پوشيده داريد، خدا آمرزنده و مهربان است."/>
		<aya index="15" text="جز اين نيست كه اموال و اولاد شما آزمايشى هستند. و حال آنكه مزد فراوان نزد خداست."/>
		<aya index="16" text="تا توانيد از خدا بترسيد و گوش فرا داريد و اطاعت كنيد و به سود خود از مالتان انفاق كنيد. و آنان كه از حرص نفس خويش در امان مانده‌اند رستگارند."/>
		<aya index="17" text="اگر به خدا قرض‌الحسنه دهيد برايتان دو برابرش خواهد كرد. و شما را مى‌آمرزد كه او شكرپذيرنده و بردبار است."/>
		<aya index="18" text="داناى نهان و آشكار است، پيروزمند و حكيم است."/>
	</sura>
	<sura index="65" name="الطلاق">
		<aya index="1" text="اى پيامبر، اگر زنان را طلاق مى‌دهيد به وقت عده طلاقشان دهيد. و شمار عده را نگه داريد. و از خداى يكتا پروردگارتان بترسيد. و آنان را از خانه‌هايشان بيرون مكنيد. و از خانه بيرون نروند مگر آنكه به آشكارا مرتكب كارى زشت شوند. اينها احكام خداوند است، و هر كه از آن تجاوز كند به خود ستم كرده است. تو چه دانى، شايد خدا از اين پس امرى تازه پديد آورد."/>
		<aya index="2" text="و چون به پايان مدت رسيدند، يا به وجهى نيكو نگاهشان داريد يا به وجهى نيكو از آنها جدا شويد و دو تن عادل از خودتان را به شهادت گيريد. و براى خدا شهادت را به راستى ادا كنيد. هر كه را به خدا و روز قيامت ايمان دارد، اينچنين اندرز مى‌دهند. و هر كه از خدا بترسد، براى او راهى براى بيرون‌شدن قرار خواهد داد،"/>
		<aya index="3" text="و از جايى كه گمانش را ندارد روزى‌اش مى‌دهد. و هر كه بر خدا توكل كند، خدا او را كافى است. خدا كار خود را به اجرا مى‌رساند و هر چيز را اندازه‌اى قرار داده است."/>
		<aya index="4" text="اگر در ترديد هستيد، از ميان زنانتان آنهايى كه از حيض مأيوس شده‌اند و آنهايى كه هنوز حيض نشده‌اند عِدّه‌شان سه ماه است. و عِدّه زنان آبستن همان وضع حمل است. و هر كه از خدا بترسد، خدا كارش را آسان خواهد كرد."/>
		<aya index="5" text="اين فرمان خداست كه بر شما نازل كرده است. و هر كه از خدا بترسد، گناهانش را از او مى‌زدايد و او را پاداشى بزرگ مى‌دهد."/>
		<aya index="6" text="هر جا كه خود سكونت گزينيد آنها را نيز به قدر توانايى خود مسكن دهيد. و تا بر آنها تنگ گيريد ميازاريدشان. و اگر آبستن بودند، نفقه‌شان را بدهيد تا وضع حمل كنند. و اگر فرزند شما را شير مى‌دهند، مزدشان را بدهيد و به وجهى نيكو با يكديگر توافق كنيد. و اگر به توافق نرسيديد، از زنى ديگر بخواهيد كه كودك را شير دهد."/>
		<aya index="7" text="هر مالدارى از مال خود نفقه دهد، و كسى كه تنگدست باشد، از هر چه خدا به او داده است نفقه دهد. خدا هيچ كسى را مگر به آن اندازه كه به او داده است مكلف نمى‌سازد، و زودا كه خدا پس از سختى آسانى پيش آورد."/>
		<aya index="8" text="چه بسا مردم قريه‌اى كه از فرمان پرردگارشان و پيامبرانش سرباز زدند. آنگاه ما سخت از آنها حساب كشيديم و به عذابى سهمناك عذابشان كرديم."/>
		<aya index="9" text="پس عقوبت عمل خود را چشيدند. عاقبت كارشان زيانكارى بود."/>
		<aya index="10" text="خداوند برايشان عذابى سخت آماده كرد. پس اى خردمندانى كه ايمان آورده‌ايد، از خدا بترسيد. خدا بر شما قرآن را نازل كرده است."/>
		<aya index="11" text="و پيامبرى كه آيات روشن خدا را برايتان مى‌خواند تا كسانى را كه ايمان آورده‌اند و كارهاى شايسته كرده‌اند از تاريكى به روشنايى آورد. و هر كه را به خدا ايمان آورد و كار شايسته كند به بهشتهايى در آورد كه در آن نهرها جارى است، همواره در آنجا بمانند و خدا روزيشان را كرامند گرداند."/>
		<aya index="12" text="خداست آن كه هفت آسمان و همانند آنها زمين بيافريد. فرمان او ميان آسمانها و زمين جارى است تا بدانيد كه خدا بر هر چيز قادر است و به علم بر همه چيز احاطه دارد."/>
	</sura>
	<sura index="66" name="التحريم">
		<aya index="1" text="اى پيامبر، چرا چيزى را كه خدا بر تو حلال كرده است، به خاطر خشنودساختن زنانت بر خود حرام مى‌كنى؟ و خدا آمرزنده و مهربان است."/>
		<aya index="2" text="خدا براى شما گشودن سوگندهايتان را مقرر داشته است. خداست ياور شما، و اوست دانا و حكيم."/>
		<aya index="3" text="آنگاه كه پيامبر با يكى از زنان خود رازى در ميان نهاد، چون آن زن آن راز با ديگرى باز گفت، خدا پيامبر را از آن آگاه ساخت و او پاره‌اى از آن راز را بر آن زن آشكار كرد و از افشاى پاره‌اى ديگر سرباز آد. چون او را از آن خبر داد، گفت: چه كسى تو را از اين ماجرا آگاه كرده است؟ گفت: آن خداى داناى آگاه به من خبر داده است."/>
		<aya index="4" text="اگر شما دو زن توبه كنيد بهتر است، زيرا دلهايتان از حق باز گشته است. و اگر براى آزارش همدست شويد، خدا ياور اوست و نيز جبرئيل و مؤمنان شايسته و فرشتگان از آن پس ياور او خواهند بود."/>
		<aya index="5" text="شايد اگر شما را طلاق گويد پروردگارش به جاى شما زنانى بهتر از شمايش بدهد. زنانى مسلمان، مؤمن، فرمانبردار، توبه‌كننده، اهل عبادت و روزه‌گرفتن، خواه شوهركرده، خواه باكره."/>
		<aya index="6" text="اى كسانى كه ايمان آورده‌ايد، خود و خانواده خود را از آتشى كه هيزم آن مردم و سنگها هستند نگه داريد. فرشتگانى درشت‌گفتار و سختگير بر آن آتش موكّلند. هر چه خدا بگويد نافرمانى نمى‌كنند و همان مى‌كنند كه به آن مأمور شده‌اند."/>
		<aya index="7" text="اى كافران، در آن روز پوزش مخواهيد. جز اين نيست كه برابر كارى كه كرده‌ايد كيفر داده شويد."/>
		<aya index="8" text="اى كسانى كه ايمان آورده‌ايد، به درگاه خدا توبه كنيد؛ توبه‌اى از روى اخلاص. باشد كه پروردگارتان گناهانتان را محو كند و شما را به بهشتهايى داخل كند كه در آن نهرها جارى است. در آن روز، خدا پيامبر و كسانى را كه با او ايمان آورده‌اند فرو نگذارد، و نورشان پيشاپيش و سمت راستشان در حركت باشد. مى‌گويند: اى پروردگار ما، نور ما را براى ما به كمال رسان و ما را بيامرز، كه تو بر هر كارى توانا هستى."/>
		<aya index="9" text="اى پيامبر، با كفار و منافقان جهاد كن و بر آنها سخت بگير. جايگاهشان جهنم است كه بد سرانجامى است."/>
		<aya index="10" text="خدا براى كافران مثَل زن نوح و زن لوط را مى‌آورد كه هر دو در نكاح دو تن از بندگان صالح ما بودند و به آن دو خيانت ورزيدند. و آنها نتوانستند از زنان خود دفع عذاب كنند و گفته شد: با ديگران به آتش درآييد."/>
		<aya index="11" text="و خدا براى كسانى كه ايمان آورده‌اند، آن فرعون را مثَل مى‌زند آنگاه كه گفت: اى پروردگار من، براى من در بهشت نزد خود خانه‌اى بنا كن و مرا از فرعون و عملش نجات ده و مرا از مردم ستمكاره برهان."/>
		<aya index="12" text="و مريم دختر عمران را كه شرمگاه خويش را از زنا نگه داشت و ما از روح خود در آن دميديم. و او كلمات پروردگار خود و كتابهايش را تصديق كرد و او از فرمانبرداران بود."/>
	</sura>
	<sura index="67" name="الملك">
		<aya index="1" text="بزرگوار و متعالى است خداوندى كه فرمانروايى به دست اوست و او بر هر چيزى تواناست."/>
		<aya index="2" text="آن كه مرگ و زندگى را بيافريد، تا بيازمايدتان كه كدام يك از شما به عمل نيكوتر است و اوست پيروزمند و آمرزنده."/>
		<aya index="3" text="آن كه هفت آسمان طبقه طبقه را بيافريد. در آفرينش خداى رحمان هيچ خلل و بى‌نظمى نمى‌بينى. پس بار ديگر نظركن، آيا در آسمان شكافى مى‌بينى؟"/>
		<aya index="4" text="بار ديگر نيز چشم باز كن و بنگر. نگاه تو خسته و درمانده به نزد تو باز خواهد گشت."/>
		<aya index="5" text="ما آسمان فرودين را به چراغهايى بياراستيم و آن چراغها را وسيله راندن شياطين گردانيديم و برايشان شكنجه آتش سوزان آماده كرده‌ايم."/>
		<aya index="6" text="و براى كسانى كه به پروردگارشان كافر شده‌اند عذاب جهنم باشد و جهنم بد سرانجامى است."/>
		<aya index="7" text="چون در جهنم افكنده شوند، به جوش آيد و بانگ زشتش را بشنوند،"/>
		<aya index="8" text="نزديك است كه از خشم پاره‌پاره شود. و چون فوجى را در آن افكنند، خازنانش گويندشان: آيا شما را بيم‌دهنده‌اى نيامد؟"/>
		<aya index="9" text="گويند: چرا، بيم‌دهنده آمد ولى تكذيبش كرديم و گفتيم: خدا هيچ چيز نازل نكرده است؛ شما در گمراهى بزرگى هستيد."/>
		<aya index="10" text="و مى‌گويند: اگر ما مى‌شنيديم يا تعقل مى‌كرديم، اهل اين آتش سوزنده نمى‌بوديم."/>
		<aya index="11" text="پس به گناه خود اعتراف مى‌كنند. اى لعنت باد بر آنها كه اهل آتش سوزنده‌اند."/>
		<aya index="12" text="براى كسانى كه ناديده از پروردگارشان مى‌ترسند، آمرزش و مزد فراوان است."/>
		<aya index="13" text="چه به راز سخن گوييد و چه آشكارا، او به هر چه در دلها مى‌گذرد داناست."/>
		<aya index="14" text="آيا آن كه آفريده نمى‌داند؟ حال آنكه او باريك‌بين و آگاه است."/>
		<aya index="15" text="اوست كه زمين را رام شما گردانيد. پس بر روى آن سير كنيد، و از رزق خدا بخوريد. چون از قبر بيرون آييد به سوى او مى‌رويد."/>
		<aya index="16" text="آيا از آن كه در آسمان است ايمن نشسته‌ايد كه ناگاه زمين را به لرزش درآورد و زمين شما را در خود فرو برد؟"/>
		<aya index="17" text="يا از آن كه در آسمان است ايمن نشسته‌ايد كه ناگاه بادى همراه با سنگريزه بر سر شما فرستد؟ به زودى خواهيد دانست كه بيم‌دادن من چگونه است."/>
		<aya index="18" text="هر آينه كسانى كه پيش از آنها بودند، پيامبران را تكذيب كردند. پس عذاب من چگونه بود."/>
		<aya index="19" text="آيا پرندگانى را كه بال گشوده يا بال فراهم‌كشيده بر فراز سرشان در پروازند، نديده‌اند؟ آنها را جز خداى رحمان كسى در هوا نگاه نتواند داشت. اوست كه به همه چيز بيناست."/>
		<aya index="20" text="آيا آنان كه ياران شمايند توانند در برابر خدا ياريتان كنند؟ كافران در فريبى بيش نيستند."/>
		<aya index="21" text="آيا كيست آن كه به شما روزى دهد اگر او روزى خويش باز دارد؟ نه، در سركشى و دورى از حق لجاج مى‌ورزند."/>
		<aya index="22" text="آيا آن كس كه نگونسار بر روى افتاده راه مى‌رود، هدايت يافته‌تر است يا آن كه بر پاى ايستاده و بر راه راست مى‌رود؟"/>
		<aya index="23" text="بگو: اوست كه شما را آفريده است و گوش و چشم و دل داده است. چه اندك سپاس مى‌گزاريد."/>
		<aya index="24" text="بگو: اوست كه شما را در زمين آفريد و در قيامت نزد او گرد آورده مى‌شويد."/>
		<aya index="25" text="مى‌گويند: اگر راست مى‌گوييد، اين وعده چه وقت فرا مى‌رسد؟"/>
		<aya index="26" text="بگو: علم آن نزد خداست و من بيم‌دهنده‌اى آشكارم."/>
		<aya index="27" text="كافران چون نزديكش بنگرند، چهره‌شان گرفته شود. و به آنها گفته مى‌شود: اين است آنچه باطلش مى‌خوانديد."/>
		<aya index="28" text="بگو: گيرم كه خدا مرا و همراهانم را هلاك كند يا بر ما رحمت آورد، چه كسى كافران را از عذاب دردآور مى‌رهاند؟"/>
		<aya index="29" text="بگو: او خداى رحمان است. به او ايمان آورديم و بر او توكل كرديم. و زودا كه خواهيد دانست چه كسى در گمراهى آشكار است."/>
		<aya index="30" text="بگو: اگر آبتان در زمين فرو رود، چه كسى شما را آب روان خواهد داد؟"/>
	</sura>
	<sura index="68" name="القلم">
		<aya index="1" text="نون، سوگند به قلم و آنچه مى‌نويسند."/>
		<aya index="2" text="كه تو، به فضل پروردگارت، ديوانه نيستى."/>
		<aya index="3" text="و تو راست پاداشى پايان‌ناپذير."/>
		<aya index="4" text="و تو راست خُلقى عظيم."/>
		<aya index="5" text="زودا كه تو ببينى و آنها نيز ببينند،"/>
		<aya index="6" text="كه ديوانگى در كدام يك از شماست."/>
		<aya index="7" text="هر آينه پروردگار تو بهتر مى‌داند چه كسى از طريق او گمراه گشته، كه او به ره‌يافتگان داناتر است."/>
		<aya index="8" text="پس، از تكذيب كنندگان، اطاعت مكن."/>
		<aya index="9" text="دوست دارند كه نرمى كنى تا نرمى كنند."/>
		<aya index="10" text="از هر فرومايه‌اى كه بسيار سوگند مى‌خورد، پيروى مكن:"/>
		<aya index="11" text="عيبجويى كه براى سخن‌چينى اينجا و آنجا مى‌رود،"/>
		<aya index="12" text="بازدارنده از خير، متجاوز گناهكار،"/>
		<aya index="13" text="خشن‌مردى، ناشناخته نسب،"/>
		<aya index="14" text="بدان جهت كه صاحب مال و فرزند است،"/>
		<aya index="15" text="چون آيات ما بر او خوانده شود، گويد: اساطير پيشينيان است."/>
		<aya index="16" text="زودا كه بر بينى‌اش داغ گذاريم."/>
		<aya index="17" text="ما آنها را آزموديم، چنان كه صاحبان آن بستانها را آزموديم. آنگاه كه قسم خوردند كه فردا بامداد ميوه‌ها را خواهند چيد."/>
		<aya index="18" text="و ان شاء اللّه نگفتند."/>
		<aya index="19" text="پس شب‌هنگام كه به خواب بودند آفتى از آسمان آمد،"/>
		<aya index="20" text="و بستانها سياه شد."/>
		<aya index="21" text="و سحرگاهان يكديگر را ندا دادند:"/>
		<aya index="22" text="اگر مى‌خواهيد ميوه بچينيد، بامدادان به كشتزار خود برويد."/>
		<aya index="23" text="به راه افتادند و آهسته مى‌گفتند:"/>
		<aya index="24" text="كه امروز نبايد بينوايى به بستان شما درآيد."/>
		<aya index="25" text="صبحگاهان بدين آهنگ كه مى‌توانند بينوا را منع كنند بيرون شدند."/>
		<aya index="26" text="چون بستانهاى خود را ديدند گفتند: راه را گم كرده‌ايم."/>
		<aya index="27" text="نه، ما از حاصل محروم شده‌ايم."/>
		<aya index="28" text="نيكمردشان گفت: شما را نگفتم؛ چرا خدا را تسبيح نمى‌گوييد؟"/>
		<aya index="29" text="گفتند: منزه است پروردگار ما، ما ستمكار بوديم."/>
		<aya index="30" text="پس زبان به ملامت يكديگر گشودند."/>
		<aya index="31" text="گفتند: واى بر ما، ما مردمى سركش بوده‌ايم،"/>
		<aya index="32" text="باشد كه پروردگار ما در عوض، چيزى بهتر از آن ما را ارزانى دارد. ما به پروردگار خود روى آورده‌ايم."/>
		<aya index="33" text="اينچنين است عذاب. و اگر بدانند، عذاب آخرت بزرگ‌تر است."/>
		<aya index="34" text="براى پرهيزگاران در نزد پروردگارشان بستانهايى است پرنعمت."/>
		<aya index="35" text="آيا با تسليم‌شدگان چون مجرمان رفتار مى‌كنيم؟"/>
		<aya index="36" text="شما را چه مى‌شود؟ چسان داورى مى‌كنيد؟"/>
		<aya index="37" text="آيا شما را كتابى است كه از آن مى‌خوانيد؟"/>
		<aya index="38" text="و هر چه اختيار كنيد در آن هست؟"/>
		<aya index="39" text="يا با ما پيمانى كه به روز قيامت كشد بسته‌ايد؛ كه به هر چه حكم كنيد حق شما باشد؟"/>
		<aya index="40" text="از ايشان بپرس كدام يكشان ضامن چنين پيمانى است؟"/>
		<aya index="41" text="يا آنها را بتانى است؟ اگر راست مى‌گويند بتان خود را بياورند."/>
		<aya index="42" text="روزى كه آن واقعه عظيم پديدار شود و آنها را به سجود فرا خوانند، ولى نتوانند."/>
		<aya index="43" text="وحشت در چشمانشان پيداست، ذلت بر آنها چيره شده است. پيش از اين نيز آنها را در عين تندرستى به سجده فراخوانده بودند."/>
		<aya index="44" text="پس مرا با آنها كه اين سخن را تكذيب مى‌كنند واگذار تا اندك‌اندك، چنان كه درنيابند، فروگيريمشان."/>
		<aya index="45" text="و به آنها مهلت دهم. هر آينه مكر من مكرى استوار است."/>
		<aya index="46" text="يا از آنان مزدى طلبيده‌اى و اكنون از اداى آن در رنجند؟"/>
		<aya index="47" text="يا علم غيب مى‌دانند و آنهايند كه مى‌نويسند؟"/>
		<aya index="48" text="در برابر فرمان پروردگارت صابر باش و چون صاحب ماهى مباش كه با دلى پراندوه ندا در داد."/>
		<aya index="49" text="اگر نعمت پروردگارش نبود، در عين بد حالى به صحرايى بى‌آب و گياه مى‌افتاد."/>
		<aya index="50" text="پس پروردگارش او را برگزيد و در زمره صالحانش آورد."/>
		<aya index="51" text="و كافران چون قرآن را شنيدند نزديك بود كه تو را با چشمان خود به سر درآورند و مى‌گويند كه او ديوانه است،"/>
		<aya index="52" text="و حال آنكه قرآن براى جهانيان جز اندرزى نيست."/>
	</sura>
	<sura index="69" name="الحاقة">
		<aya index="1" text="آن روز بر حق."/>
		<aya index="2" text="چيست آن روز بر حق؟"/>
		<aya index="3" text="و چه دانى كه آن روز بر حق چيست؟"/>
		<aya index="4" text="قوم ثمود و عاد روز رستاخيز را دروغ انگاشتند."/>
		<aya index="5" text="اما قوم ثمود به آن بانگ سهمگين هلاك شدند."/>
		<aya index="6" text="و اما قوم عاد با وزش باد صُرصر به هلاكت رسيدند."/>
		<aya index="7" text="آن عذاب را هفت شب و هشت روز پى در پى بر آنان بگماشت. آن قوم را چون تنه‌هاى پوسيده خرما مى‌ديدى كه افتاده‌اند و مُرده‌اند."/>
		<aya index="8" text="آيا كسى را مى‌بينى كه از آنها بر جاى مانده باشد؟"/>
		<aya index="9" text="و فرعون و مردمى كه پيش از او بودند و نيز مردم مُؤتفكَه گناهكار آمدند."/>
		<aya index="10" text="فرستاده پروردگارشان را نافرمانى كردند و خدا نيز آنان را به سختى فرو گرفت."/>
		<aya index="11" text="چون آب طغيان كرد، شما را به كشتى سوار كرديم."/>
		<aya index="12" text="تا آن را مايه اندرزتان گردانيم و گوش نگه‌دارنده اندرز آن را فرا گيرد."/>
		<aya index="13" text="چون يك بار در صور دميده شود،"/>
		<aya index="14" text="و زمين و كوه‌ها را برگيرند و يكباره در هم كوبند،"/>
		<aya index="15" text="آن روز آن حادثه به وقوع پيوسته باشد."/>
		<aya index="16" text="و آسمان كه در آن روز سست شده است، بشكافد."/>
		<aya index="17" text="و فرشتگان در اطراف آسمان باشند. و در آن روز هشت تن از آنها عرش پروردگارت را بر فراز سرشان حمل مى‌كنند."/>
		<aya index="18" text="آن روز شما را پيش آورند و هيچ چيز شما نهان نماند."/>
		<aya index="19" text="اما هر كس كه نامه اعمالش را به دست راستش دهند، مى‌گويد: نامه مرا بگيريد و بخوانيد."/>
		<aya index="20" text="من يقين داشتم كه حساب خود را خواهم ديد."/>
		<aya index="21" text="پس او در يك زندگى پسنديده و خوش خواهد بود،"/>
		<aya index="22" text="در بهشتى برين،"/>
		<aya index="23" text="كه ميوه‌هايش در دسترس باشد."/>
		<aya index="24" text="بخوريد و بياشاميد، گوارا باد شما را. اينها پاداش اعمالى است كه در ايام گذشته به جاى مى‌آورده‌ايد."/>
		<aya index="25" text="اما آن كس كه نامه اعمالش را به دست چپش دهند مى‌گويد: اى كاش نامه مرا به دست من نداده بودند،"/>
		<aya index="26" text="و ندانسته بودم كه حساب من چيست،"/>
		<aya index="27" text="اى كاش همان مرگ مى‌بود و بس،"/>
		<aya index="28" text="دارايى من مرا سود نبخشيد،"/>
		<aya index="29" text="قدرت من از دست من برفت."/>
		<aya index="30" text="بگيريدش، زنجيرش كنيد."/>
		<aya index="31" text="و به جهنمش بكشيد."/>
		<aya index="32" text="و او را با زنجيرى به درازاى هفتاد ذراع بكشيد."/>
		<aya index="33" text="زيرا به خداى بزرگ ايمان نداشت."/>
		<aya index="34" text="و به طعام‌دادن به مسكينان كسى را ترغيب نمى‌كرد."/>
		<aya index="35" text="در آن روز، در آنجا هيچ دوستى نخواهد داشت."/>
		<aya index="36" text="طعامش چيزى جز چرك و خون اهل دوزخ نيست."/>
		<aya index="37" text="تنها خطاكاران از آن طعام مى‌خورند."/>
		<aya index="38" text="پس سوگند به آنچه مى‌بينيد،"/>
		<aya index="39" text="و آنچه نمى‌بينيد،"/>
		<aya index="40" text="كه اين سخن فرستاده‌اى بزرگوار است،"/>
		<aya index="41" text="نه سخن شاعرى. چه اندك ايمان مى‌آوريد."/>
		<aya index="42" text="و نيز سخن كاهنى نيست. چه اندك پند مى‌گيريد."/>
		<aya index="43" text="از جانب پروردگار جهانيان نازل شده است."/>
		<aya index="44" text="اگر پيامبر پاره‌اى سخنان را به افترا بر ما مى‌بست،"/>
		<aya index="45" text="با قدرت او را فرومى‌گرفتيم،"/>
		<aya index="46" text="سپس رگ دلش را پاره مى‌كرديم،"/>
		<aya index="47" text="و هيچ يك از شما را توان آن نبود كه مانع شود."/>
		<aya index="48" text="و قرآن براى پرهيزگاران پندى است."/>
		<aya index="49" text="ما مى‌دانيم كه از ميان شما كسانى هستند كه تكذيب مى‌كنند."/>
		<aya index="50" text="و قرآن كافران را مايه حسرت است."/>
		<aya index="51" text="و آن سخن حق و يقين است."/>
		<aya index="52" text="پس به نام پروردگار بزرگت تسبيح بگوى."/>
	</sura>
	<sura index="70" name="المعارج">
		<aya index="1" text="پرسنده‌اى از عذابى پرسيد كه‌"/>
		<aya index="2" text="بر كافران فرود خواهد آمد و كس آن را دفع نتواند كرد،"/>
		<aya index="3" text="از جانب خدا كه صاحب آسمانها."/>
		<aya index="4" text="در روزى كه مقدارش پنجاه هزار سال است، فرشتگان و روح بدان جا فراروند."/>
		<aya index="5" text="پس صبر كن صبرى نيكو."/>
		<aya index="6" text="ايشان آن روز را دور مى‌بينند."/>
		<aya index="7" text="و ما نزديكش مى‌بينيم."/>
		<aya index="8" text="روزى كه آسمان چون فلز گداخته گردد،"/>
		<aya index="9" text="و كوه‌ها چون پشم،"/>
		<aya index="10" text="و هيچ خويشاوندى از حال خويشاوند خود نپرسد،"/>
		<aya index="11" text="يكديگر را برابر چشمشان آرند. گناهكار دوست دارد كه خويشتن را بازخرد به فرزندانش،"/>
		<aya index="12" text="و زنش و برادرش،"/>
		<aya index="13" text="و عشيره‌اش كه او را مكان داده است،"/>
		<aya index="14" text="و همه آنها كه در روى زمينند، و نجات يابد."/>
		<aya index="15" text="هرگز نه، كه آن شعله آتش است،"/>
		<aya index="16" text="پوست سر را مى‌كند،"/>
		<aya index="17" text="هر كه را كه به حق پشت كرد و از فرمان سرپيچيد به خود مى‌خواند،"/>
		<aya index="18" text="و آن را كه گردمى‌آورد و مى‌اندوخت."/>
		<aya index="19" text="هر آينه آدمى را حريص و ناشكيبا آفريده‌اند."/>
		<aya index="20" text="چون شرى بدو رسد بيقرارى كند."/>
		<aya index="21" text="و چون مالى به دستش افتد بخل مى‌ورزد."/>
		<aya index="22" text="مگر نماز گزارندگان:"/>
		<aya index="23" text="آنان كه به نماز مداومت مى‌ورزند،"/>
		<aya index="24" text="و آنان كه در اموالشان حقى است معين،"/>
		<aya index="25" text="براى گدا و محروم."/>
		<aya index="26" text="و كسانى كه روز قيامت را تصديق مى‌كنند،"/>
		<aya index="27" text="و كسانى كه از عذاب پروردگارشان ترسانند،"/>
		<aya index="28" text="كه از عذاب پروردگارشان در امان نتوانند بود،"/>
		<aya index="29" text="و كسانى كه شرمگاه خويش نگه مى‌دارند،"/>
		<aya index="30" text="مگر براى همسرانشان يا كنيزانشان، كه در اين حال ملامتى بر آنها نيست."/>
		<aya index="31" text="و آنان كه جز اين را بطلبند، متجاوزان هستند."/>
		<aya index="32" text="و كسانى كه امانتها و عهدهاى خود را رعايت مى‌كنند،"/>
		<aya index="33" text="و كسانى كه شهادت خويش به حق ادا مى‌كنند،"/>
		<aya index="34" text="و كسانى كه بر نمازهاشان مواظبت دارند،"/>
		<aya index="35" text="اينان در بهشت، گرامى هستند."/>
		<aya index="36" text="پس چيست كه كافران به سوى تو مى‌شتابند؟"/>
		<aya index="37" text="دسته‌دسته از جانب چپ و از جانب راست."/>
		<aya index="38" text="آيا هر يك از ايشان طمع مى‌ورزد كه به بهشت پرنعمت داخل شود؟"/>
		<aya index="39" text="هرگز نه، آنها خود مى‌دانند كه از چه چيز آنها را آفريده‌ايم."/>
		<aya index="40" text="پس سوگند به پروردگار مشرقها و مغربها كه ما تواناييم‌"/>
		<aya index="41" text="كه به جاى آنها مردمى بهتر بياوريم و در اين كار ناتوان نيستيم."/>
		<aya index="42" text="پس بگذارشان تا به بيهودگى درآيند و به بازيچه، تا به آن روزى كه وعده‌شان داده‌ايم برسند."/>
		<aya index="43" text="روزى كه شتابان از قبرها به درآيند، چنان كه گويى نزد بتان مى‌شتابند."/>
		<aya index="44" text="وحشت بر چشمانشان مستولى شده و به خوارى افتاده‌اند: اين است همان روزى كه آنها را وعده داده بودند."/>
	</sura>
	<sura index="71" name="نوح">
		<aya index="1" text="ما نوح را به سوى قومش فرستاديم كه: قوم خود را پيش از آنكه عذابى دردآور بر سرشان فرودآيد، بيم ده."/>
		<aya index="2" text="گفت: اى قوم من، من بيم‌دهنده‌اى روشنگرم،"/>
		<aya index="3" text="خدا را بپرستيد، و از او بترسيد و از من اطاعت كنيد،"/>
		<aya index="4" text="تا گناهانتان را بيامرزد، و شما را تا مدتى معين مهلت دهد؛ زيرا آن مدت خدايى چون به سر آيد -اگر بدانيد- ديگر به تأخير نيفتد."/>
		<aya index="5" text="گفت: اى پروردگار من، من قوم خود را شب و روز دعوت كردم،"/>
		<aya index="6" text="و دعوت من جز به فرارشان نيفزود."/>
		<aya index="7" text="و من هر بار كه دعوتشان كردم تا تو آنها را بيامرزى، انگشتها در گوشهاى خود كردند و جامه در سر كشيدند و پاى فشردند و هر چه بيشتر سركشى كردند."/>
		<aya index="8" text="پس به آواز بلند دعوتشان كردم."/>
		<aya index="9" text="باز به آشكار گفتم و در نهان گفتم."/>
		<aya index="10" text="سپس گفتم: از پروردگارتان آمرزش بخواهيد كه او آمرزنده است،"/>
		<aya index="11" text="تا از آسمان برايتان پى‌درپى باران فرستد،"/>
		<aya index="12" text="و شما را به اموال و فرزندان مدد كند و برايتان بستانها و نهرها بيافريند."/>
		<aya index="13" text="شما را چه مى‌شود كه از شكوه خداوند نمى‌ترسيد،"/>
		<aya index="14" text="حال آنكه شما را به گونه‌هاى مختلف بيافريد."/>
		<aya index="15" text="آيا نمى‌بينيد چگونه خدا هفت آسمان طبقه طبقه را بيافريد؟"/>
		<aya index="16" text="و ماه را روشنى آنها، و خورشيد را چراغشان گردانيد."/>
		<aya index="17" text="و خدا شما را چون نباتى از زمين برويانيد."/>
		<aya index="18" text="باز شما را بدان باز مى‌گرداند و باز از آن بيرون مى‌آورد."/>
		<aya index="19" text="و خدا زمين را چون فرشى برايتان بگسترد،"/>
		<aya index="20" text="تا بر راه‌هاى پهناور آن برويد."/>
		<aya index="21" text="نوح گفت: اى پروردگار من، آنها فرمان من نبردند، و از كسى پيروى كردند كه مال و فرزندش جز به زيانش نيفزود."/>
		<aya index="22" text="مكر كردند - مكرى بزرگ."/>
		<aya index="23" text="و گفتند: خدايانتان را وامگذاريد. وَدّ و سُواع و يَغوث و يَعوق و نَسر را ترك مكنيد."/>
		<aya index="24" text="بسيارى را گمراه كردند و تو جز بر گمراهى ستمكاران ميفزاى."/>
		<aya index="25" text="به كيفر گناهانشان غرقه شدند و به آتش رفتند و جز خدا براى خود يارى نيافتند."/>
		<aya index="26" text="و نوح گفت: اى پروردگار من، بر روى زمين هيچ يك از كافران را مگذار،"/>
		<aya index="27" text="كه اگر بگذاريشان، بندگانت را گمراه مى‌كنند و جز فرزندانى فاجر و كافر نياورند."/>
		<aya index="28" text="اى پروردگار من، مرا و پدر و مادرم را و هر كه را با ايمان به خانه من وارد شود و نيز مردان مؤمن و زنان مؤمن را بيامرز و ستمكاران را جز به هلاكتشان ميفزاى."/>
	</sura>
	<sura index="72" name="الجن">
		<aya index="1" text="بگو: به من وحى شده است كه گروهى از جن گوش فرا دادند، و گفتند كه ما قرآنى شگفت شنيديم؛"/>
		<aya index="2" text="به راه راست هدايت مى‌كند. پس ما بدان ايمان آورديم و هرگز كسى را شريك پروردگارمان نمى‌سازيم."/>
		<aya index="3" text="عظمت پروردگار ما متعالى است. نه همسرى گيرد و نه فرزندى دارد."/>
		<aya index="4" text="و سفيه ما در باره خدا سخنانى به ناحق مى‌گفت."/>
		<aya index="5" text="و ما مى‌پنداشتيم كه آدمى و جن در باره خدا دروغ نمى‌گويند."/>
		<aya index="6" text="و نيز مردانى بودند از آدميان كه به مردانى از جن پناه مى‌بردند و بر طغيانشان مى‌افزودند."/>
		<aya index="7" text="همچنان كه شما مى‌پنداشتيد آنها هم مى‌پنداشتند كه خدا هيچ كس را دوباره زنده نمى‌سازد."/>
		<aya index="8" text="ما به آسمان رسيديم و آن را پر از نگهبانان قدرتمند و شهابها يافتيم."/>
		<aya index="9" text="ما در آنجايها كه مى‌توان گوش فرا داد مى‌نشستيم. اما هر كه اكنون گوش نشيند، شهابى را در كمين خود يابد."/>
		<aya index="10" text="از اين روى نمى‌دانيم كه آيا براى كسانى كه در روى زمين هستند بدى مقدر مى‌شود، يا پروردگارشان مى‌خواهد به راه راستشان ببرد."/>
		<aya index="11" text="برخى از ما صالحند و برخى جز آن، و ما فرقه‌هايى گوناگونيم."/>
		<aya index="12" text="ما مى‌دانيم كه خدا را در زمين ناتوان نمى‌كنيم و با گريختن نيز ناتوانش نسازيم."/>
		<aya index="13" text="و چون سخن هدايت شنيديم، بدان ايمان آورديم. و هر كه به پروردگارش ايمان آورد نه از نقصان مى‌ترسد و نه از ستم."/>
		<aya index="14" text="و بعضى از ما مسلمانند و بعضى از حق دور. و آنان كه اسلام آورده‌اند در جست و جوى راه راست بوده‌اند."/>
		<aya index="15" text="اما آنان كه از حق دورند هيزم جهنم خواهند بود."/>
		<aya index="16" text="و اگر بر طريقه راست پايدارى كنند، از آبى فراوان سيرابشان كنيم."/>
		<aya index="17" text="تا آنها را بيازماييم. و هر كه از ذكر پروردگارش اعراض كند او را به عذابى دشوار دراندازد."/>
		<aya index="18" text="و مسجدها از آنِ خداست. و با وجود خداى يكتا كسى را به خدايى مخوانيد."/>
		<aya index="19" text="چون بنده خدا براى پرستش او بر پاى ايستاد، گرد او را گرفتند."/>
		<aya index="20" text="بگو: تنها پروردگارم را مى‌خوانم و هيچ كس را شريك او نمى‌سازم."/>
		<aya index="21" text="بگو: من نمى‌توانم به شما زيانى برسانم يا شما را به صلاح آورم."/>
		<aya index="22" text="بگو: هيچ كس مرا از عقوبت خدا پناه ندهد و من جز او پناهگاهى نمى‌يابم."/>
		<aya index="23" text="آنچه مى‌توانم جز رساندن پيام او و انجام دادن رسالتهاى او نيست. و هر كه خدا و پيامبرش را نافرمانى كند، نصيب او آتش جهنم است كه همواره در آن خواهند بود،"/>
		<aya index="24" text="تا آنگاه كه آنچه را به آنها وعده داده بودند بنگرند. پس خواهند دانست چه كسى را ياران ناتوان‌تر و شمار كمتر بوده است."/>
		<aya index="25" text="بگو: من نمى‌دانم كه آيا آن وعده‌اى كه به شما داده‌اند نزديك است، يا پروردگار من براى آن زمانى نهاده است؟"/>
		<aya index="26" text="او داناى غيب است و غيب خود را بر هيچ كس آشكار نمى‌سازد،"/>
		<aya index="27" text="مگر بر آن پيامبرى كه از او خشنود باشد كه براى نگهبانى از او پيش روى و پشت سرش نگهبانى مى‌گمارد،"/>
		<aya index="28" text="تا بداند كه آنها پيامهاى پروردگارشان را رسانيده‌اند و خدا به آنچه در نزد آنهاست احاطه دارد و همه چيز را به عدد شمار كرده است."/>
	</sura>
	<sura index="73" name="المزمل">
		<aya index="1" text="اى جامه بر خود پيچيده،"/>
		<aya index="2" text="شب را زنده بدار، مگر اندكى را،"/>
		<aya index="3" text="نيمه‌اى از آن را، يا اندكى از نيمه كم كن."/>
		<aya index="4" text="يا اندكى بر نيمه بيفزاى و قرآن را شمرده و روشن بخوان."/>
		<aya index="5" text="ما به تو سخنى دشوار را القا خواهيم كرد."/>
		<aya index="6" text="هر آينه شب‌هنگام از بستر برخاستن، موافقت زبان و دل را افزاينده‌تر است و بيان سخن را استواردارنده‌تر."/>
		<aya index="7" text="كه كارهاى تو در روز بسيار است."/>
		<aya index="8" text="و نام پروردگارت را ياد كن و از همه ببر و به او بپيوند:"/>
		<aya index="9" text="پروردگار مشرق و مغرب. هيچ خدايى جز او نيست. او را كارساز خويش برگزين."/>
		<aya index="10" text="و بر آنچه مى‌گويند صبر كن و به وجهى پسنديده از ايشان دورى جوى."/>
		<aya index="11" text="تكذيب كنندگان صاحب نعمت را به من واگذار. و اندكى مهلتشان ده."/>
		<aya index="12" text="نزد ماست بندهاى گران و دوزخ،"/>
		<aya index="13" text="و طعامى گلوگير و عذابى دردآور."/>
		<aya index="14" text="روزى كه زمين و كوه‌ها به لرزه آيند و كوه‌ها تپه‌اى از ريگ روان گردند."/>
		<aya index="15" text="ما بر شما پيامبرى فرستاديم كه بر اعمالتان گواه است، بدان سان كه بر فرعون هم پيامبرى فرستاديم."/>
		<aya index="16" text="و فرعون از پيامبر فرمان نبرد. ما نيز او را به سختى فروگرفتيم."/>
		<aya index="17" text="اگر كافر باشيد، در روزى كه كودكان را پير مى‌گرداند چگونه در امان مانيد؟"/>
		<aya index="18" text="در آن روز آسمان بشكافد و وعده خدا به وقوع پيوندد."/>
		<aya index="19" text="اين تذكارى است. پس هر كه بخواهد، راهى به سوى پروردگارش آغاز كند."/>
		<aya index="20" text="پروردگار تو مى‌داند كه تو و گروهى از آنان كه با تو هستند نزديك به دو ثلث شب و نيم شب و ثلث شب را به نماز مى‌ايستيد. و خداست كه اندازه شب و روز را معين مى‌كند. و مى‌داند كه شما هرگز حساب آن را نتوانيد داشت. پس توبه شما را بپذيرفت. و هر چه ميّسر شود از قرآن بخوانيد. مى‌داند چه كسانى از شما بيمار خواهند شد، و گروهى ديگر به طلب روزى خدا به سفر مى‌روند و گروه ديگر در راه خدا به جنگ مى‌روند. پس هر چه ميسر شود از آن بخوانيد. نماز بگزاريد و زكات بدهيد و به خدا قرض الحسنه دهيد. و هر خيرى را كه براى خود پيشاپيش بفرستيد، آن را نزد خدا خواهيد يافت. و آن پاداش بهتر است و پاداشى بزرگ‌تر است. و از خدا آمرزش بخواهيد، زيرا خدا آمرزنده و مهربان است."/>
	</sura>
	<sura index="74" name="المدثر">
		<aya index="1" text="اى جامه در سر كشيده،"/>
		<aya index="2" text="برخيز و بيم ده."/>
		<aya index="3" text="و پروردگارت را تكبير گوى."/>
		<aya index="4" text="و جامه‌ات را پاكيزه دار."/>
		<aya index="5" text="و از پليدى دورى گزين."/>
		<aya index="6" text="و چيزى مده كه بيش از آن چشم داشته باشى."/>
		<aya index="7" text="براى پروردگارت صابر باش."/>
		<aya index="8" text="و آنگاه كه در صور دميده شود،"/>
		<aya index="9" text="آن روز روزى سخت خواهد بود."/>
		<aya index="10" text="و براى كافران ناآسان."/>
		<aya index="11" text="مرا با آن كه تنهايش آفريده‌ام واگذار."/>
		<aya index="12" text="او را مالى بسيار دادم."/>
		<aya index="13" text="و پسرانى همه در نزد او حاضر."/>
		<aya index="14" text="و كارهاى او را به نيكوتر وجهى برساختم."/>
		<aya index="15" text="آنگاه طمع مى‌بندد كه زيادت كنم."/>
		<aya index="16" text="آرى، كه او در برابر آيات ما ستيزه‌جوست."/>
		<aya index="17" text="او را به مشقتى مى‌اندازم."/>
		<aya index="18" text="او انديشيد و طرحى افكند."/>
		<aya index="19" text="مرگ بر او باد، چگونه طرحى افكند؟"/>
		<aya index="20" text="باز هم مرگ بر او باد، چگونه طرحى افكند؟"/>
		<aya index="21" text="آنگاه نگريست."/>
		<aya index="22" text="سپس روى ترش كرد و پيشانى در هم كشيد."/>
		<aya index="23" text="سپس روى گردانيد و گردنكشى كرد."/>
		<aya index="24" text="گفت: اين، جز جادويى كه ديگرانش آموخته‌اند، هيچ نيست."/>
		<aya index="25" text="اين، جز سخن آدمى هيچ نيست."/>
		<aya index="26" text="زودا كه او را به سَقَر بيفكنيم."/>
		<aya index="27" text="چه چيز آگاهت ساخت كه سَقَر چيست؟"/>
		<aya index="28" text="نه هيچ باقى مى‌گذارد و نه چيزى را وا مى‌گذارد."/>
		<aya index="29" text="سوزاننده پوست است."/>
		<aya index="30" text="نوزده فرشته بر آن گماشته‌اند."/>
		<aya index="31" text="موكلان دوزخ را جز از فرشتگان قرارنداديم. و شمار آنها جز براى امتحان كافران نيست. تا اهل كتاب يقين كنند و بر ايمان مؤمنان بيفزايد و اهل كتاب و مؤمنان شك نكنند. و تا آنان كه در دلهاشان مرضى است نگويند: خدا از اين مثَل چه مى‌خواسته است؟ خدا اينچنين هر كس را كه بخواهد گمراه مى‌كند و هر كس را كه بخواهد راه مى‌نمايد. و شمار سپاهيان پروردگارت را جز او نداند. و اين سخن جز اندرزى از براى مردم نيست."/>
		<aya index="32" text="آرى، سوگند به ماه."/>
		<aya index="33" text="و سوگند به شب، چون روى در رفتن آرد،"/>
		<aya index="34" text="و سوگند به صبح، چون پرده برافكند،"/>
		<aya index="35" text="كه اين يكى از حادثه‌هاى بزرگ است."/>
		<aya index="36" text="ترساننده آدميان است."/>
		<aya index="37" text="براى هر كس از شما كه خواهد پيش افتد يا از پى رود."/>
		<aya index="38" text="هر كس در گرو كارى است كه كرده است."/>
		<aya index="39" text="مگر اهل سعادت،"/>
		<aya index="40" text="كه در بهشتها نشسته‌اند و مى‌پرسند"/>
		<aya index="41" text="از گناهكاران:"/>
		<aya index="42" text="كه چه چيز شما را به جهنم كشانيد؟"/>
		<aya index="43" text="مى‌گويند: ما از نمازگزاران نبوديم."/>
		<aya index="44" text="و به درويشان طعام نمى‌داديم."/>
		<aya index="45" text="و با آنان كه سخن باطل مى‌گفتند هماواز مى‌شديم،"/>
		<aya index="46" text="و روز قيامت را دروغ مى‌انگاشتيم."/>
		<aya index="47" text="تا مرگ ما فرا رسيد."/>
		<aya index="48" text="پس شفاعت شفاعت‌كنندگان سودشان نبخشيد."/>
		<aya index="49" text="چه شده است كه از اين پند اعراض مى‌كنند؟"/>
		<aya index="50" text="مانند گورخران رميده‌"/>
		<aya index="51" text="كه از شير مى‌گريزند."/>
		<aya index="52" text="بلكه هر يك از ايشان مى‌خواهد كه نامه‌هايى گشاده به او داده شود."/>
		<aya index="53" text="آرى، كه از آخرت نمى‌ترسند."/>
		<aya index="54" text="آرى، كه اين قرآن اندرزى است."/>
		<aya index="55" text="هر كه خواهد، آن را بخواند."/>
		<aya index="56" text="و پند نمى‌گيرند، مگر اينكه خدا خواهد. او شايان آن است كه از او بترسند. و او شايان آمرزيدن است."/>
	</sura>
	<sura index="75" name="القيامة">
		<aya index="1" text="قسم مى‌خورم به روز قيامت."/>
		<aya index="2" text="و قسم مى‌خورم به نفس ملامتگر."/>
		<aya index="3" text="آيا آدمى مى‌پندارد كه ما استخوانهايش را گرد نخواهيم آورد؟"/>
		<aya index="4" text="آرى، ما قادر هستيم كه سر انگشتهايش را برابر كنيم."/>
		<aya index="5" text="بلكه آدمى مى‌خواهد كه در آينده نيز به كارهاى ناشايست پردازد."/>
		<aya index="6" text="مى‌پرسد: روز قيامت چه وقت خواهد بود؟"/>
		<aya index="7" text="روزى كه چشمها خيره شود،"/>
		<aya index="8" text="و ماه تيره شود،"/>
		<aya index="9" text="و آفتاب و ماه در يك جاى گرد آيند."/>
		<aya index="10" text="انسان در آن روز مى‌گويد: راه گريز كجاست؟"/>
		<aya index="11" text="هرگز، پناهگاهى نيست."/>
		<aya index="12" text="قرارگاه همه در اين روز نزد پروردگار توست."/>
		<aya index="13" text="در اين روز آدمى را از هر چه پيشاپيش فرستاده و بعد از خويش گذاشته است خبر مى‌دهند."/>
		<aya index="14" text="بلكه آدمى خويشتن خويش را نيك مى‌شناسد،"/>
		<aya index="15" text="هر چند به زبان عذرها آورد."/>
		<aya index="16" text="به تعجيل زبان به خواندن قرآن مجنبان،"/>
		<aya index="17" text="كه گردآوردن و خواندنش بر عهده ماست."/>
		<aya index="18" text="چون خوانديمش، تو آن خواندن را پيروى كن."/>
		<aya index="19" text="سپس بيان آن بر عهده ماست."/>
		<aya index="20" text="آرى، شما اين جهان زودگذر را دوست مى‌داريد،"/>
		<aya index="21" text="و آخرت را فرو مى‌گذاريد."/>
		<aya index="22" text="در آن روز چهره‌هايى هست زيبا و درخشان،"/>
		<aya index="23" text="كه سوى پروردگارشان نظر مى‌كنند؛"/>
		<aya index="24" text="و چهره‌هايى هست عبوس و ترش،"/>
		<aya index="25" text="كه مى‌داند آن عذاب كمرشكن بر او فرود آيد."/>
		<aya index="26" text="آرى، چون جان به گلوگاه رسد،"/>
		<aya index="27" text="و گفته شود كه چه كسى است كه افسون بخواند؟"/>
		<aya index="28" text="و يقين كند كه زمان جدايى فرا رسيده،"/>
		<aya index="29" text="و ساقهاى پا در هم پيچيده شوند،"/>
		<aya index="30" text="آن روز روز راندنش به سوى پروردگار توست."/>
		<aya index="31" text="نه تصديق كرده است و نه نماز گزارده است."/>
		<aya index="32" text="اما تكذيب كرده و اعراض كرده است."/>
		<aya index="33" text="آنگاه خرامان نزد كسانش رفته است."/>
		<aya index="34" text="واى بر تو، پس واى بر تو."/>
		<aya index="35" text="باز هم واى بر تو، پس واى بر تو."/>
		<aya index="36" text="آيا انسان مى‌پندارد كه او را به حال خود واگذاشته‌اند؟"/>
		<aya index="37" text="آيا او نطفه‌اى از منى كه در رحمى ريخته شده، نبوده است؟"/>
		<aya index="38" text="سپس لخته‌اى خون؟ آنگاه به اندام درستش بيافريد."/>
		<aya index="39" text="و آنها را دو صنف كرد: نر و ماده."/>
		<aya index="40" text="آيا خداوند قادر نيست كه مردگان را زنده سازد؟"/>
	</sura>
	<sura index="76" name="الانسان">
		<aya index="1" text="هرآينه بر انسان مدتى از زمان گذشت و او چيزى در خور ذكر نبود."/>
		<aya index="2" text="ما آدمى را از نطفه‌اى آميخته بيافريده‌ايم، تا او را امتحان كنيم. و شنوا و بينايش ساخته‌ايم."/>
		<aya index="3" text="راه را به او نشان داده‌ايم. يا سپاسگزار باشد يا ناسپاس."/>
		<aya index="4" text="ما براى كافران زنجيرها و غلها و آتش افروخته آماده كرده‌ايم."/>
		<aya index="5" text="نيكان از جامهايى مى‌نوشند كه آميخته به كافور است:"/>
		<aya index="6" text="چشمه‌اى كه بندگان خدا از آن مى‌نوشند و آن را به هر جاى كه خواهند روان مى‌سازند."/>
		<aya index="7" text="به نذر وفا مى‌كنند و از روزى كه شر آن همه جا را گرفته است مى‌ترسند."/>
		<aya index="8" text="و طعام را در حالى كه خود دوستش دارند به مسكين و يتيم و اسير مى‌خورانند:"/>
		<aya index="9" text="جز اين نيست كه شما را براى خدا اطعام مى‌كنيم و از شما نه پاداشى مى‌خواهيم نه سپاسى."/>
		<aya index="10" text="ما از پروردگار خود مى‌ترسيم، در روزى كه آن روز عبوس و سخت و هولناك است."/>
		<aya index="11" text="خدا ايشان را از شر آن روز نگه داشت و آنان را طراوت و شادمانى بخشيد."/>
		<aya index="12" text="به پاداش صبرى كه كرده‌اند پاداششان را بهشت و حرير داد."/>
		<aya index="13" text="در آنجا بر تختها تكيه زده‌اند نه هيچ آفتابى مى‌بينند و نه سرمايى."/>
		<aya index="14" text="سايه‌هاى درختانش بر سرشان افتاده و ميوه‌هايش به فرمانشان باشد."/>
		<aya index="15" text="كاسه‌هاى سيمين و كوزه‌هاى شراب ميانشان به گردش در مى‌آيد."/>
		<aya index="16" text="كوزه‌هايى از سيم كه آنها را به اندازه پُر كرده‌اند."/>
		<aya index="17" text="در آنجا جامى بنوشانندشان كه آميخته با زنجبيل باشد،"/>
		<aya index="18" text="از چشمه‌اى كه آن را سلسبيل مى‌گويند."/>
		<aya index="19" text="همواره پسرانى به گردشان مى‌چرخند كه چون آنها را ببينى، پندارى مرواريد پراكنده‌اند."/>
		<aya index="20" text="چون بنگرى، هر چه بنگرى نعمت فراوان است و فرمانروايى بزرگ."/>
		<aya index="21" text="بر تنشان جامه‌هايى است از سُندس سبز و استبرق. و به دستبندهايى از سيم زينت شده‌اند. و پروردگارشان از شرابى پاكيزه سيرابشان سازد."/>
		<aya index="22" text="اين پاداش شماست و از كوششتان سپاسگزارى شده است."/>
		<aya index="23" text="ما قرآن را بر تو نازل كرديم، نازل‌كردنى نيكو."/>
		<aya index="24" text="در برابر فرمان پروردگارت صابر باش و از هيچ گناهكار يا ناسپاسى اطاعت مكن."/>
		<aya index="25" text="و بامدادان و شامگاهان نام پروردگارت را بر زبان بياور."/>
		<aya index="26" text="در پاره‌اى از شب سجده‌اش كن و در همه درازناى شب تسبيحش گوى."/>
		<aya index="27" text="اينان اين دنياى زودگذر را دوست دارند و آن روز دشوار را پس پشت مى‌افكنند."/>
		<aya index="28" text="ما آدميان را آفريديم و اعضا و مفاصلشان را نيرومند گردانيديم و اگر خواهيم، به جاى آنها قومى همانندشان بياوريم."/>
		<aya index="29" text="اين اندرزى است. پس هر كه خواهد، راهى به سوى پروردگار خويش برگزيند."/>
		<aya index="30" text="و شما جز آن نمى‌خواهيد كه خدا خواسته باشد، زيرا خدا دانا و حكيم است."/>
		<aya index="31" text="هر كس را كه بخواهد مشمول رحمت خود سازد، و براى ستمكاران عذابى دردآور آماده كرده است."/>
	</sura>
	<sura index="77" name="المرسلات">
		<aya index="1" text="سوگند به بادهايى كه از پى هم مى‌آيند،"/>
		<aya index="2" text="و سوگند به بادهاى سخت‌وزنده،"/>
		<aya index="3" text="و سوگند به بادهاى باران‌آور،"/>
		<aya index="4" text="و سوگند به آنها كه حق را از باطل جدا مى‌كنند،"/>
		<aya index="5" text="و سوگند به آنها كه ياد خدا را مى آموزند:"/>
		<aya index="6" text="تمام‌كردن حجت را، يا بيم‌كردن را،"/>
		<aya index="7" text="كه آنچه به شما وعده داده شود واقع خواهد شد."/>
		<aya index="8" text="پس آنگاه كه ستارگان خاموش شوند،"/>
		<aya index="9" text="و آنگاه كه آسمان بشكافد،"/>
		<aya index="10" text="و آنگاه كه كوه‌ها پراكنده گردند،"/>
		<aya index="11" text="و آنگاه كه پيامبران را وقتى معين شود."/>
		<aya index="12" text="براى چه روزى معين شود؟"/>
		<aya index="13" text="براى روز فصل."/>
		<aya index="14" text="و چه دانى كه روز فصل چيست؟"/>
		<aya index="15" text="در آن روز واى بر تكذيب‌كنندگان."/>
		<aya index="16" text="آيا اوّليان را هلاك نكرده‌ايم."/>
		<aya index="17" text="و آخريان را نيز از پى آنها نمى بريم؟"/>
		<aya index="18" text="با مجرمان چنين رفتار مى‌كنيم."/>
		<aya index="19" text="در آن روز واى بر تكذيب‌كنندگان."/>
		<aya index="20" text="آيا شما را از آبى پست و بى‌مقدار نيافريده‌ايم."/>
		<aya index="21" text="و آن را در جايگاهى استوار قرار نداديم،"/>
		<aya index="22" text="تا زمانى معين؟"/>
		<aya index="23" text="پس ما توانا بوديم و نيك توانا بوديم."/>
		<aya index="24" text="در آن روز واى بر تكذيب‌كنندگان."/>
		<aya index="25" text="آيا زمين را جايگاهى نساختيم،"/>
		<aya index="26" text="براى زندگان و مردگان؟"/>
		<aya index="27" text="در آن كوه‌هاى بلند پديد آورديم و از آبى گوارا سيرابتان ساختيم."/>
		<aya index="28" text="در آن روز واى بر تكذيب‌كنندگان."/>
		<aya index="29" text="به سوى آنچه دروغش مى‌شمرديد به راه افتيد."/>
		<aya index="30" text="به سوى آن دود سه شعبه به راه افتيد،"/>
		<aya index="31" text="كه نه از آسيبتان نگه دارد و نه دفع آن شعله كند:"/>
		<aya index="32" text="و جهنم شراره‌هايى مى‌افكند هر يك به بلندى كاخى عظيم،"/>
		<aya index="33" text="گويى كه اُشترانى زردگونند."/>
		<aya index="34" text="در آن روز واى بر تكذيب‌كنندگان،"/>
		<aya index="35" text="اين روزى است كه كس سخن نگويد."/>
		<aya index="36" text="آنها را رخصت ندهند تا پوزش خواهند."/>
		<aya index="37" text="در آن روز واى بر تكذيب‌كنندگان."/>
		<aya index="38" text="اين روز روز فصل است كه شما و پيشينيانتان را گرد مى‌زوريم."/>
		<aya index="39" text="پس اگر حيلتى داريد به كار بريد."/>
		<aya index="40" text="در آن روز واى بر تكذيب‌كنندگان."/>
		<aya index="41" text="پرهيزگاران در سايه‌ها و كنار چشمه سارانند،"/>
		<aya index="42" text="با هر ميوه‌اى كه آرزو كنند."/>
		<aya index="43" text="به پاداش كارهايى كه مى‌كرده‌ايد بخوريد و بياشاميد، شما را گوارا باد."/>
		<aya index="44" text="ما نيكوكاران را اينچنين پاداش مى‌دهيم."/>
		<aya index="45" text="در آن روز واى بر تكذيب‌كنندگان."/>
		<aya index="46" text="بخوريد و اندك بهره‌اى برگيريد، كه شما مجرمانيد."/>
		<aya index="47" text="در آن روز واى بر تكذيب‌كنندگان."/>
		<aya index="48" text="و چون گويندشان كه ركوع كنيد، ركوع نمى‌كنند،"/>
		<aya index="49" text="در آن روز واى بر تكذيب‌كنندگان."/>
		<aya index="50" text="پس از قرآن به كدام سخن ايمان مى‌آورند؟"/>
	</sura>
	<sura index="78" name="النبإ">
		<aya index="1" text="از چه چيز مى‌پرسند؟"/>
		<aya index="2" text="از آن خبر بزرگ،"/>
		<aya index="3" text="كه در آن اختلاف مى كنند."/>
		<aya index="4" text="آرى، به زودى خواهند دانست."/>
		<aya index="5" text="باز هم آرى، به زودى خواهند دانست."/>
		<aya index="6" text="آيا ما زمين را بسترى نساختيم؟"/>
		<aya index="7" text="و كوهها را ميخهايى؟"/>
		<aya index="8" text="و شما را جفت جفت آفريديم."/>
		<aya index="9" text="و خوابتان را آسايشتان گردانيديم."/>
		<aya index="10" text="و شب را پوششتان قرار داديم."/>
		<aya index="11" text="و روز را گاه طلب معيشت."/>
		<aya index="12" text="و بر فراز سرتان هفت آسمان استوار بنا كرديم."/>
		<aya index="13" text="و چراغى روشن آفريديم."/>
		<aya index="14" text="از ابرهاى باران‌زاى آبى فراوان نازل كرديم،"/>
		<aya index="15" text="تا بدان دانه و نبات برويانيم،"/>
		<aya index="16" text="و بستانهاى انبوه."/>
		<aya index="17" text="هر آينه روز داورى روزى است معين."/>
		<aya index="18" text="روزى كه در صور دميده شود و شما فوج‌فوج بياييد."/>
		<aya index="19" text="آسمان شكافته شود و هر شكاف درى باشد."/>
		<aya index="20" text="و كوه‌ها روان شوند، و سراب گردند."/>
		<aya index="21" text="جهنم در انتظار باشد."/>
		<aya index="22" text="طاغيان را بازگشتنگاهى است."/>
		<aya index="23" text="زمانى دراز در آنجا درنگ كنند."/>
		<aya index="24" text="نه خُنكى چشند و نه آب؛"/>
		<aya index="25" text="جز آب جوشان و خون و چرك."/>
		<aya index="26" text="اين كيفرى است برابر كردار."/>
		<aya index="27" text="زيرا آنان به روز حساب اميد نداشتند."/>
		<aya index="28" text="و آيات ما را به سختى تكذيب مى‌كردند."/>
		<aya index="29" text="و ما همه چيز را در كتابى شماره كرده‌ايم."/>
		<aya index="30" text="پس بچشيد كه جز به شكنجه شما نخواهيم افزود."/>
		<aya index="31" text="پرهيزگاران را جايى است در امان از هر آسيب؛"/>
		<aya index="32" text="بستانها و تاكستانها،"/>
		<aya index="33" text="و دخترانى همسال، با پستانهاى برآمده،"/>
		<aya index="34" text="و جامهاى پر."/>
		<aya index="35" text="نه سخن بيهوده شنوند و نه دروغ."/>
		<aya index="36" text="و اين پاداشى است كافى، از جانب پروردگارت."/>
		<aya index="37" text="پروردگار آسمانها و زمين و آنچه ميان آنهاست. آن خداى رحمان، كه كس را به او ياراى خطاب نباشد."/>
		<aya index="38" text="روزى كه روح و فرشتگان به صف مى‌ايستند، و كس سخن نمى‌گويد مگر آنكه خداى رحمان به او رخصت دهد و او سخن به صواب گويد."/>
		<aya index="39" text="آن روز روزى است آمدنى. پس هر كه خواهد به سوى پروردگارش بازگردد."/>
		<aya index="40" text="ما شما را از عذابى نزديك مى‌ترسانيم: روزى كه آدمى هر چه را پيشاپيش فرستاده است مى‌نگرد و كافر مى‌گويد: اى كاش من خاك مى‌بودم."/>
	</sura>
	<sura index="79" name="النازعات">
		<aya index="1" text="سوگند به فرشتگانى كه جانها را به قوت مى‌گيرند،"/>
		<aya index="2" text="و سوگند به فرشتگانى كه جانها را به آسانى مى‌گيرند،"/>
		<aya index="3" text="و سوگند به فرشتگانى كه شناورند،"/>
		<aya index="4" text="و سوگند به فرشتگانى كه بر ديوان پيشى مى‌گيرند،"/>
		<aya index="5" text="و سوگند به آنها كه تدبير كارها مى‌كنند،"/>
		<aya index="6" text="كه آن روز كه نخستين نفخه قيامت زمين را بلرزاند،"/>
		<aya index="7" text="و نفخه دوم از پس آن بيايد،"/>
		<aya index="8" text="در آن روز دلهايى در هراس باشند،"/>
		<aya index="9" text="و نشان خشوع در ديدگان نمايان."/>
		<aya index="10" text="مى‌گويند: آيا ما به حالت نخستين بازمى‌گرديم،"/>
		<aya index="11" text="آنگاه كه استخوانهايى پوسيده بوديم؟"/>
		<aya index="12" text="گويند: اين بازگشت ما بازگشتى است زيان‌آور."/>
		<aya index="13" text="جز اين نيست كه تنها يك بانگ برمى‌آيد،"/>
		<aya index="14" text="و آنها خود را در آن صحرا خواهند يافت."/>
		<aya index="15" text="آيا داستان موسى به تو رسيده است؟"/>
		<aya index="16" text="آنگاه كه پروردگارش او را در وادى مقدس طوى ندا داد:"/>
		<aya index="17" text="به سوى فرعون برو كه طغيان كرده است."/>
		<aya index="18" text="بگو: آيا تو را رغبتى هست كه پاكيزه شوى،"/>
		<aya index="19" text="و من تو را به پروردگارت راه بنمايم و تو پروا كنى؟"/>
		<aya index="20" text="پس آن آيت بزرگ را به او نشان داد."/>
		<aya index="21" text="و او تكذيب كرد و عصيان ورزيد."/>
		<aya index="22" text="سپس پشت كرد و مى‌شتافت."/>
		<aya index="23" text="پس همه را گرد كرد و ندا داد،"/>
		<aya index="24" text="و گفت: من پروردگار برتر شما هستم."/>
		<aya index="25" text="خدايش به عذاب آخرت و دنيا گرفتار كرد."/>
		<aya index="26" text="در اين عبرتى است براى كسى كه مى‌ترسد."/>
		<aya index="27" text="آيا شما به خلقت سخت‌تريد يا اين آسمانى كه او بنا نهاده؟"/>
		<aya index="28" text="سقفش را برافراشت و بپرداختش،"/>
		<aya index="29" text="شبش را تاريك كرد و روشنايى‌اش را آشكار ساخت،"/>
		<aya index="30" text="و پس از آن زمين را بگسترد،"/>
		<aya index="31" text="و از آن آب بيرون آورد و چراگاه‌ها پديد كرد،"/>
		<aya index="32" text="و كوه‌ها را استوار گردانيد،"/>
		<aya index="33" text="براى بهره‌گيرى شما و چارپايانتان."/>
		<aya index="34" text="چون آن حادثه بزرگ دررسد،"/>
		<aya index="35" text="روزى كه آدمى همه اعمال خود را به ياد آورد،"/>
		<aya index="36" text="و جهنم را به هر كه مى‌بيند نشان دهند؛"/>
		<aya index="37" text="پس هر كه طغيان كرده،"/>
		<aya index="38" text="و زندگى اينجهانى را برگزيده،"/>
		<aya index="39" text="جهنم جايگاه اوست."/>
		<aya index="40" text="اما هر كس كه از ايستادن در برابر پروردگارش ترسيده و نفس را از هوى بازداشته،"/>
		<aya index="41" text="بهشت جايگاه اوست."/>
		<aya index="42" text="تو را از قيامت مى‌پرسند كه چه وقت واقع شود."/>
		<aya index="43" text="از يادكردن آن تو را چه كار است؟"/>
		<aya index="44" text="منتهاى آن نزد پروردگار توست."/>
		<aya index="45" text="جز اين نيست كه تو كسانى را كه از آن روز بترسند بيم مى‌دهى."/>
		<aya index="46" text="چون آن را ببينند، پندارند در اين جهان جز يك شامگاه يا چاشت درنگ نكرده‌اند."/>
	</sura>
	<sura index="80" name="عبس">
		<aya index="1" text="روى را ترش كرد و سر برگردانيد."/>
		<aya index="2" text="چون آن نابينا به نزدش آمد."/>
		<aya index="3" text="و تو چه دانى، شايد كه او پاكيزه شود،"/>
		<aya index="4" text="يا پند گيرد و پند تو سودمندش افتد."/>
		<aya index="5" text="اما آن كه او توانگر است،"/>
		<aya index="6" text="تو روى خود بدو مى‌كنى."/>
		<aya index="7" text="و اگر هم پاك نگردد چيزى بر عهده تو نيست."/>
		<aya index="8" text="و اما آن كه دوان‌دوان به نزد تو مى‌آيد،"/>
		<aya index="9" text="و مى‌ترسد،"/>
		<aya index="10" text="تو از او به ديگرى مى‌پردازى."/>
		<aya index="11" text="آرى، اين قرآن اندرزى است،"/>
		<aya index="12" text="پس هر كه خواهد از آن پند گيرد."/>
		<aya index="13" text="در صحيفه‌هايى گرامى،"/>
		<aya index="14" text="بلندقدر و پاكيزه،"/>
		<aya index="15" text="به دست كاتبانى،"/>
		<aya index="16" text="بزرگوار و نيكوكار."/>
		<aya index="17" text="مرگ بر آدمى باد كه چه ناسپاس است."/>
		<aya index="18" text="او را از چه آفريده است؟"/>
		<aya index="19" text="از نطفه‌اى آفريد و به اندازه پديد آورد."/>
		<aya index="20" text="سپس راهش را آسان ساخت."/>
		<aya index="21" text="آنگاه بميراندش و در گور كرد."/>
		<aya index="22" text="و آنگاه كه خواهد زنده‌اش سازد."/>
		<aya index="23" text="نه، كه هنوز آنچه را به او فرمان داده بود به جاى نياورده است."/>
		<aya index="24" text="پس آدمى به طعام خود بنگرد."/>
		<aya index="25" text="ما باران را فرو باريديم، باريدنى."/>
		<aya index="26" text="و زمين را شكافتيم، شكافتنى."/>
		<aya index="27" text="و در آن دانه‌ها رويانيديم،"/>
		<aya index="28" text="و تاك و سبزيهاى خوردنى،"/>
		<aya index="29" text="و زيتون و نخل،"/>
		<aya index="30" text="و باغهاى پردرخت،"/>
		<aya index="31" text="و ميوه و علف،"/>
		<aya index="32" text="تا شما و چارپايانتان بهره بريد."/>
		<aya index="33" text="چون بانگ قيامت برآيد،"/>
		<aya index="34" text="روزى كه آدمى از برادرش مى‌گريزد،"/>
		<aya index="35" text="و از مادرش و پدرش،"/>
		<aya index="36" text="و از زنش و فرزندانش."/>
		<aya index="37" text="هر كس را در آن روز كارى است كه به خود مشغولش دارد."/>
		<aya index="38" text="چهره‌هايى در آن روز درخشانند،"/>
		<aya index="39" text="خندانند و شادانند."/>
		<aya index="40" text="و چهره‌هايى در آن روز غبارآلودند."/>
		<aya index="41" text="در سياهى فرو رفته‌اند."/>
		<aya index="42" text="اينان كافران و فاجرانند."/>
	</sura>
	<sura index="81" name="التكوير">
		<aya index="1" text="چون خورشيد بى‌فروغ شود،"/>
		<aya index="2" text="و چون ستارگان فرو ريزند،"/>
		<aya index="3" text="و چون كوه‌ها از جاى خود بشوند،"/>
		<aya index="4" text="و چون شتران آبستن به حال خود رها شوند،"/>
		<aya index="5" text="و چون وحوش گرد آورده شوند،"/>
		<aya index="6" text="و چون درياها آتش گيرند،"/>
		<aya index="7" text="و چون روحها با تنها قرين گردند،"/>
		<aya index="8" text="و چون از دختر زنده به گور شده پرسيده شود كه‌"/>
		<aya index="9" text="به چه گناهى كشته شده است،"/>
		<aya index="10" text="و چون صحيفه‌ها باز شوند،"/>
		<aya index="11" text="و چون آسمان از جاى خود كنده شود،"/>
		<aya index="12" text="و چون جهنم افروخته گردد،"/>
		<aya index="13" text="و چون بهشت را پيش آورند،"/>
		<aya index="14" text="هر كس بداند كه چه حاضر آورده است."/>
		<aya index="15" text="سوگند به ستارگان بازگردنده،"/>
		<aya index="16" text="سيركننده غايب شونده،"/>
		<aya index="17" text="و سوگند به شب چون تاريك شود،"/>
		<aya index="18" text="و سوگند به صبح چون بدمد،"/>
		<aya index="19" text="كه اين سخن رسولى بزرگوار است."/>
		<aya index="20" text="نيرومند، در نزد خداوند عرش، صاحب مكانت،"/>
		<aya index="21" text="آنجا مطاع امين."/>
		<aya index="22" text="و همصحبت شما ديوانه نيست."/>
		<aya index="23" text="هر آينه او را در افق روشن ديده است."/>
		<aya index="24" text="و آنچه را از غيب به او گويند دريغ نمى‌دارد."/>
		<aya index="25" text="و آن سخن، سخن شيطان رجيم نيست."/>
		<aya index="26" text="پس به كجا مى‌رويد؟"/>
		<aya index="27" text="اين كتاب پندى است براى جهانيان."/>
		<aya index="28" text="براى هر كس از شما كه بخواهد به راه راست افتد."/>
		<aya index="29" text="و شما نمى‌خواهيد مگر آنچه را كه پروردگار جهانيان خواسته باشد."/>
	</sura>
	<sura index="82" name="الإنفطار">
		<aya index="1" text="آنگاه كه آسمان بشكافد،"/>
		<aya index="2" text="و آنگاه كه ستارگان پراكنده شوند،"/>
		<aya index="3" text="و آنگاه كه درياها به هم بپيوندند،"/>
		<aya index="4" text="و آنگاه كه قبرها زير و زبر گردند،"/>
		<aya index="5" text="هر كس مى‌داند چه چيز پيشاپيش فرستاده و چه چيز بر جاى گذاشته است."/>
		<aya index="6" text="اى آدمى، چه چيز تو را به پروردگار كريمت مغرور كرده است؟"/>
		<aya index="7" text="آن كه تو را بيافريد و اعضايت تمام كرد و اعتدالت بخشيد."/>
		<aya index="8" text="و به هر صورتى كه خواست اعضاى تو را به هم انداخت."/>
		<aya index="9" text="آگاه باشيد كه شما روز جزا را دروغ مى‌انگاريد."/>
		<aya index="10" text="حال آنكه بر شما محافظانى گمارده شده‌اند:"/>
		<aya index="11" text="كاتبانى بزرگوار،"/>
		<aya index="12" text="مى‌دانند كه شما چه مى‌كنيد."/>
		<aya index="13" text="هر آينه نيكوكاران در نعمتند،"/>
		<aya index="14" text="و گناهكاران در جهنم."/>
		<aya index="15" text="در روز شمار به جهنم درآيند،"/>
		<aya index="16" text="و از آن غايب نشوند."/>
		<aya index="17" text="تو چه مى‌دانى كه روز شمار چيست؟"/>
		<aya index="18" text="باز هم تو چه مى‌دانى كه روز شمار چيست؟"/>
		<aya index="19" text="روزى است كه كسى براى كسى ديگر هيچ كارى نتواند كرد و در آن روز فرمان فرمان خدا باشد."/>
	</sura>
	<sura index="83" name="المطففين">
		<aya index="1" text="واى بر كم‌فروشان."/>
		<aya index="2" text="آنان كه چون از مردم كيل مى‌ستانند آن را پُر مى‌كنند؛"/>
		<aya index="3" text="و چون براى مردم مى‌پيمايند يا مى‌كشند از آن مى‌كاهند."/>
		<aya index="4" text="آيا اينان نمى‌دانند كه زنده مى‌شوند."/>
		<aya index="5" text="در آن روز بزرگ؟"/>
		<aya index="6" text="روزى كه مردم به پيشگاه پروردگار جهانيان مى‌ايستند."/>
		<aya index="7" text="آگاه باشيد كه اعمال بدكاران مكتوب در سِجّين است."/>
		<aya index="8" text="تو چه مى‌دانى كه سجين چيست؟"/>
		<aya index="9" text="كتابى است نوشته."/>
		<aya index="10" text="در آن روز واى بر تكذيب‌كنندگان:"/>
		<aya index="11" text="آنان كه روز جزا را دروغ انگاشتند."/>
		<aya index="12" text="و آن روز را جز متجاوزى گناهكار دروغ نينگارد."/>
		<aya index="13" text="چون آيات ما بر او خوانده شد، گفت: افسانه‌هاى پيشينيان است."/>
		<aya index="14" text="حقا، كه كارهايى كه كرده بودند بر دلهاشان مسلط شده است."/>
		<aya index="15" text="حقا، كه در آن روز از پروردگارشان محجوب باشند."/>
		<aya index="16" text="پس ايشان به جهنم درآيند."/>
		<aya index="17" text="و آنها را گويند: اين است آنچه دروغش مى‌شمرديد."/>
		<aya index="18" text="حقا، كه اعمال نيكان در عِلّيّين مكتوب است."/>
		<aya index="19" text="و تو چه مى‌دانى كه عِلّيّين چيست؟"/>
		<aya index="20" text="كتابى است نوشته،"/>
		<aya index="21" text="كه مقربان خدا در آن مى‌نگرند."/>
		<aya index="22" text="هر آينه نيكان در نعمتند،"/>
		<aya index="23" text="بر تختها نشسته و نظاره مى‌كنند."/>
		<aya index="24" text="بر چهره‌هاشان طراوت نعمت را بشناسى."/>
		<aya index="25" text="از شرابى خالص كه بر سر آن مُهر نهاده‌اند سيراب مى‌شوند."/>
		<aya index="26" text="مُهر آن از مشك است و پيشدستى‌كنندگان در آن بر يكديگر پيشدستى مى‌كنند."/>
		<aya index="27" text="آميزه آن تَسنيم است."/>
		<aya index="28" text="چشمه‌اى است كه مقربان خدا از آن مى‌آشامند."/>
		<aya index="29" text="گناهكاران به مؤمنان مى‌خنديدند."/>
		<aya index="30" text="و چون بر آنها مى‌گذشتند، به چشم و ابرو اشاره مى‌كردند."/>
		<aya index="31" text="و چون نزد كسانشان بازمى‌گشتند، شادمانه بازمى‌گشتند."/>
		<aya index="32" text="و چون آنان را مى‌ديدند، مى‌گفتند كه اينان گمراهند."/>
		<aya index="33" text="و حال آنكه آنان را به مواظبت اعمال مؤمنان نفرستاده بودند."/>
		<aya index="34" text="و امروز مؤمنان به كافران مى‌خندند."/>
		<aya index="35" text="بر تختها تكيه زده‌اند و مى‌نگرند."/>
		<aya index="36" text="آيا كافران برابر اعمالشان پاداش يافته‌اند؟"/>
	</sura>
	<sura index="84" name="الإنشقاق">
		<aya index="1" text="چون آسمان شكافته شود،"/>
		<aya index="2" text="و به فرمان پروردگارش گوش دهد و حق بود كه چنين كند."/>
		<aya index="3" text="و چون زمين منبسط شود،"/>
		<aya index="4" text="و هر چه را كه در درون دارد بيرون افكند و تهى گردد،"/>
		<aya index="5" text="و به فرمان پروردگارش گوش دهد و حق بود كه چنين كند."/>
		<aya index="6" text="اى انسان، تو در راه پروردگارت رنج فراوان مى‌كشى؛ پس پاداش آن را خواهى ديد."/>
		<aya index="7" text="هر كس كه نامه‌اش را به دست راستش دهند،"/>
		<aya index="8" text="زودا كه آسان از او حساب كشند،"/>
		<aya index="9" text="و شادمان نزد كسانش باز گردد."/>
		<aya index="10" text="اما هر كس كه نامه‌اش از پشت سر داده شود،"/>
		<aya index="11" text="زودا كه بگويد: واى بر من كه هلاك شدم."/>
		<aya index="12" text="و به آتش افروخته درآيد."/>
		<aya index="13" text="او در دنيا نزد كسانش شادمان زيسته بود."/>
		<aya index="14" text="و مى‌پنداشته است كه هرگز باز نخواهد گشت."/>
		<aya index="15" text="آرى پروردگارش او را مى‌ديده است."/>
		<aya index="16" text="پس به شفق سوگند مى‌خورم،"/>
		<aya index="17" text="و سوگند به شب و هر چه را فرو پوشد،"/>
		<aya index="18" text="و سوگند به ماه چون فروغش كامل شود،"/>
		<aya index="19" text="كه به حالى بعد از حال ديگر تحول خواهيد يافت."/>
		<aya index="20" text="چه مى‌شودشان كه ايمان نمى‌آورند؟"/>
		<aya index="21" text="و چون قرآن بر آنها خوانده شود سجده نمى‌كنند؟"/>
		<aya index="22" text="بلكه، كافران تكذيب مى‌كنند."/>
		<aya index="23" text="و خدا به آنچه در دل دارند آگاه است."/>
		<aya index="24" text="پس آنان را به عذابى دردآور بشارت ده؛"/>
		<aya index="25" text="مگر آنان كه ايمان آورده‌اند و كارهاى شايسته كرده‌اند كه پاداششان را پايانى نيست."/>
	</sura>
	<sura index="85" name="البروج">
		<aya index="1" text="قسم به آسمان كه دارنده برجهاست،"/>
		<aya index="2" text="و قسم به روز موعود،"/>
		<aya index="3" text="و قسم به شهادت‌دهنده و آنچه بدان شهادت دهند."/>
		<aya index="4" text="كه اصحاب اُخدود به هلاكت رسيدند."/>
		<aya index="5" text="آتشى افروخته از هيزمها،"/>
		<aya index="6" text="آنگاه كه بر كنار آن آتش نشسته بودند،"/>
		<aya index="7" text="و بر آنچه بر سر مؤمنان مى‌آوردند، شاهد بودند."/>
		<aya index="8" text="و هيچ عيبى در آنها نيافتند جز آنكه به خداى پيروزمند در خور ستايش ايمان آورده بودند."/>
		<aya index="9" text="آن خدايى كه فرمانروايى آسمانها و زمين از آن اوست، و بر هر چيزى ناظر است."/>
		<aya index="10" text="هر آينه آنان كه مردان و زنان مؤمن را شكنجه كردند و توبه نكردند، عذاب جهنم و عذاب آتش براى آنهاست."/>
		<aya index="11" text="براى كسانى كه ايمان آورده‌اند و كارهاى شايسته كرده‌اند بهشتهايى است كه در آن نهرها جارى است و آن كاميابى بزرگى است."/>
		<aya index="12" text="فروگرفتن پروردگار تو سخت است."/>
		<aya index="13" text="اوست كه نخست مى‌آفريند و پس از مرگ زنده مى‌سازد."/>
		<aya index="14" text="او آمرزنده و دوست‌دارنده است."/>
		<aya index="15" text="اوست صاحب عرش ارجمند."/>
		<aya index="16" text="هر چه را اراده كند به انجام مى‌رساند."/>
		<aya index="17" text="آيا داستان لشكرها را شنيده‌اى؟"/>
		<aya index="18" text="لشكرهاى فرعون و قوم ثمود؟"/>
		<aya index="19" text="آرى، آنان كه راه كفر پيش گرفته‌اند همچنان در تكذيب هستند."/>
		<aya index="20" text="و خدا از همه سو بر آنها احاطه دارد."/>
		<aya index="21" text="بلى اين قرآن مجيد است،"/>
		<aya index="22" text="در لوح محفوظ."/>
	</sura>
	<sura index="86" name="الطارق">
		<aya index="1" text="سوگند به آسمان و به آنچه در شب آيد."/>
		<aya index="2" text="و تو چه دانى كه آنچه در شب آيد چيست؟"/>
		<aya index="3" text="ستاره‌اى است درخشنده."/>
		<aya index="4" text="هيچ كس نيست مگر آنكه بر او نگهبانى است."/>
		<aya index="5" text="پس آدمى بنگرد كه از چه چيز آفريده شده است،"/>
		<aya index="6" text="از آبى جهنده آفريده شده است،"/>
		<aya index="7" text="كه از ميان پشت و سينه بيرون مى‌آيد."/>
		<aya index="8" text="خدا به باز گردانيدن او تواناست."/>
		<aya index="9" text="روزى كه رازها آشكار مى‌شود،"/>
		<aya index="10" text="او را نه نيرويى است و نه ياورى."/>
		<aya index="11" text="قسم به آسمان بازبارنده،"/>
		<aya index="12" text="قسم به زمين رويان شكاف خورده،"/>
		<aya index="13" text="كه اين كتاب، حق را از باطل جدا كند،"/>
		<aya index="14" text="و سخن هزل نيست."/>
		<aya index="15" text="آنان حيله‌اى مى‌انديشند،"/>
		<aya index="16" text="و من هم حيله‌اى مى‌انديشم."/>
		<aya index="17" text="پس كافران را مهلت ده، اندك مهلتشان ده."/>
	</sura>
	<sura index="87" name="الأعلى">
		<aya index="1" text="نام پروردگار بزرگ خويش را به پاكى ياد كن:"/>
		<aya index="2" text="آن كه آفريد و درست‌اندام آفريد."/>
		<aya index="3" text="و آن كه اندازه معين كرد. سپس راه نمود."/>
		<aya index="4" text="و آن كه چراگاه‌ها را رويانيد،"/>
		<aya index="5" text="سپس خشك و سياه گردانيد."/>
		<aya index="6" text="زودا كه براى تو بخوانيم، مباد كه فراموش كنى."/>
		<aya index="7" text="مگر آنچه خدا بخواهد. اوست كه آشكارا و نهان را مى‌داند."/>
		<aya index="8" text="و تو را به كيش آسان توفيق دهيم."/>
		<aya index="9" text="اگر پند دادنت سود كند، پند ده."/>
		<aya index="10" text="آن كه مى‌ترسد، پند مى‌پذيرد."/>
		<aya index="11" text="و بدبخت از آن دورى مى‌گزيند:"/>
		<aya index="12" text="آن كه به آتش بزرگ جهنم درافتد،"/>
		<aya index="13" text="و در آنجا نه بميرد و نه زنده باشد."/>
		<aya index="14" text="هر آينه پاكان رستگار شدند؛"/>
		<aya index="15" text="آنان كه نام پروردگار خود را بر زبان آوردند و نماز گزاردند."/>
		<aya index="16" text="آرى، شما زندگى اين جهان را بر مى‌گزينيد،"/>
		<aya index="17" text="حال آنكه آخرت بهتر و پاينده‌تر است."/>
		<aya index="18" text="اين سخن در صحيفه‌هاى نخستين است:"/>
		<aya index="19" text="صحيفه‌هاى ابراهيم و موسى."/>
	</sura>
	<sura index="88" name="الغاشية">
		<aya index="1" text="آيا داستان غاشيه به تو رسيده است؟"/>
		<aya index="2" text="در آن روز وحشت در چهره‌ها پديدار است،"/>
		<aya index="3" text="تلاش كرده و رنج ديده،"/>
		<aya index="4" text="در آتش سوزان در افتند."/>
		<aya index="5" text="از آن چشمه بسيار گرم آبشان دهند،"/>
		<aya index="6" text="طعامى جز خار ندارند،"/>
		<aya index="7" text="كه نه فربه مى‌كند و نه دفع گرسنگى."/>
		<aya index="8" text="و در آن روز چهره‌هايى تازه باشند:"/>
		<aya index="9" text="از كار خويشتن خشنود،"/>
		<aya index="10" text="در بهشتى برين،"/>
		<aya index="11" text="كه در آن سخن لغو نشنوى،"/>
		<aya index="12" text="و در آن چشمه‌سارها روان باشد،"/>
		<aya index="13" text="و تختهايى بلندزده،"/>
		<aya index="14" text="و سبوهايى نهاده،"/>
		<aya index="15" text="و بالشهايى در كنار هم چيده،"/>
		<aya index="16" text="و فرشهايى گسترده."/>
		<aya index="17" text="آيا به شتر نمى‌نگرند كه چگونه آفريده شده؟"/>
		<aya index="18" text="و به آسمان كه چسانش برافراشته‌اند؟"/>
		<aya index="19" text="و به كوه‌ها كه چگونه بركشيده‌اند؟"/>
		<aya index="20" text="و به زمين كه چسان گسترده شده؟"/>
		<aya index="21" text="پس پند ده، كه تو پند دهنده‌اى هستى."/>
		<aya index="22" text="تو بر آنان فرمانروا نيستى."/>
		<aya index="23" text="مگر آن كس كه رويگردان شد و كفر ورزيد،"/>
		<aya index="24" text="پس خدايش به عذاب بزرگ‌تر عذاب مى‌كند."/>
		<aya index="25" text="هر آينه بازگشتشان به سوى ماست."/>
		<aya index="26" text="سپس حسابشان با ماست."/>
	</sura>
	<sura index="89" name="الفجر">
		<aya index="1" text="سوگند به سپيده صبح،"/>
		<aya index="2" text="و سوگند به شبهاى دهگانه،"/>
		<aya index="3" text="و سوگند به جفت و طاق،"/>
		<aya index="4" text="و سوگند به شب چون روى به رفتن نهد."/>
		<aya index="5" text="آيا خردمند را اين سوگندها كافى است؟"/>
		<aya index="6" text="آيا نديده‌اى كه پروردگار تو با قوم عاد چه كرد؟"/>
		<aya index="7" text="با اِرَم كه ستونها داشت؟"/>
		<aya index="8" text="و همانند آن در هيچ شهرى آفريده نشده بود."/>
		<aya index="9" text="و قوم ثمود كه در آن وادى سنگ را مى‌بريدند،"/>
		<aya index="10" text="و قوم فرعون آن دارنده ميخها،"/>
		<aya index="11" text="آنها در بلاد طغيان كردند،"/>
		<aya index="12" text="و در آنها به فساد در افزودند."/>
		<aya index="13" text="و پروردگار تو تازيانه عذاب را بر سرشان فرود آورد."/>
		<aya index="14" text="زيرا پروردگارت به كمينگاه است."/>
		<aya index="15" text="اما آدمى، چون پروردگارش بيازمايد و گرامى‌اش دارد و نعمتش دهد، مى‌گويد: پروردگار من مرا گرامى داشت."/>
		<aya index="16" text="و چون بيازمايدش و رزق بر او تنگ گيرد، مى‌گويد: پروردگار من مرا خوار ساخت."/>
		<aya index="17" text="نه چنان است. شما يتيم را گرامى نمى‌داريد،"/>
		<aya index="18" text="و يكديگر را به اطعام مسكين ترغيب نمى‌كنيد،"/>
		<aya index="19" text="و ميراث را حريصانه مى‌خوريد،"/>
		<aya index="20" text="و مال را فراوان دوست داريد."/>
		<aya index="21" text="آرى، چون زمين شكسته شود و شكسته شود،"/>
		<aya index="22" text="و امر پروردگار تو فرا رسد و فرشتگان صف در صف،"/>
		<aya index="23" text="و در آن روز جهنم را حاضر آرند، آدمى پند گيرد. و چه جاى پند گرفتن باشد؟"/>
		<aya index="24" text="مى‌گويد: اى كاش زنده‌گشتن خويش را پيشاپيش چيزى مى‌فرستادم."/>
		<aya index="25" text="در آن روز كسى چون عذاب او عذاب نكند،"/>
		<aya index="26" text="و همانند زنجير او به زنجير نكشد."/>
		<aya index="27" text="اى روح آرامش يافته،"/>
		<aya index="28" text="خشنود و پسنديده به سوى پروردگارت باز گرد،"/>
		<aya index="29" text="و در زمره بندگان من داخل شو،"/>
		<aya index="30" text="و به بهشت من درآى."/>
	</sura>
	<sura index="90" name="البلد">
		<aya index="1" text="قسم به اين شهر."/>
		<aya index="2" text="و تو در اين شهر سكنا گرفته‌اى."/>
		<aya index="3" text="و قسم به پدر و فرزندانى كه پديد آورد،"/>
		<aya index="4" text="كه آدمى را در رنج و محنت بيافريده‌ايم،"/>
		<aya index="5" text="آيا مى‌پندارد كه كس بر او چيره نگردد؟"/>
		<aya index="6" text="مى‌گويد: مالى فراوان را تباه كردم."/>
		<aya index="7" text="آيا مى‌پندارد كه كسى او را نديده است؟"/>
		<aya index="8" text="آيا براى او دو چشم نيافريده‌ايم؟"/>
		<aya index="9" text="و يك زبان و دو لب؟"/>
		<aya index="10" text="و دو راه پيش پايش ننهاديم؟"/>
		<aya index="11" text="و او در آن گذرگاه سخت قدم ننهاد."/>
		<aya index="12" text="و تو چه دانى كه گذرگاه سخت چيست؟"/>
		<aya index="13" text="آزاد كردن بنده است،"/>
		<aya index="14" text="يا طعام دادن در روز قحطى،"/>
		<aya index="15" text="خاصه به يتيمى كه خويشاوند باشد،"/>
		<aya index="16" text="يا به مسكينى خاك‌نشين."/>
		<aya index="17" text="تا از كسانى باشد كه ايمان آورده‌اند و يكديگر را به صبر سفارش كرده‌اند و به بخشايش."/>
		<aya index="18" text="اينان اهل سعادتند."/>
		<aya index="19" text="و كسانى كه به آيات ما كافرند اهل شقاوتند."/>
		<aya index="20" text="نصيب آنهاست آتشى كه از هر سو سرش پوشيده است."/>
	</sura>
	<sura index="91" name="الشمس">
		<aya index="1" text="سوگند به آفتاب و روشنى‌اش به هنگام چاشت،"/>
		<aya index="2" text="و سوگند به ماه چون از پى آن برآيد،"/>
		<aya index="3" text="و سوگند به روز چون گيتى را روشن كند،"/>
		<aya index="4" text="و سوگند به شب چون فرو پوشدش،"/>
		<aya index="5" text="و سوگند به آسمان و آن كه آن را بر آورده،"/>
		<aya index="6" text="و سوگند به زمين و آن كه آن را بگسترده،"/>
		<aya index="7" text="و سوگند به نفس و آن كه نيكويش بيافريده -"/>
		<aya index="8" text="سپس بديها و پرهيزگاريهايش را به او الهام كرده -"/>
		<aya index="9" text="كه: هر كه در پاكى آن كوشيد رستگار شد،"/>
		<aya index="10" text="و هر كه در پليدى‌اش فرو پوشيد نوميد گرديد."/>
		<aya index="11" text="قوم ثمود از روى سركشى تكذيب كردند."/>
		<aya index="12" text="آنگاه كه شقى ترينشان برخاست."/>
		<aya index="13" text="پيامبر خدا به آنها گفت كه ماده‌شتر خدا را با آبشخورش واگذاريد."/>
		<aya index="14" text="تكذيبش كردند و شتر را پى كردند. پس پروردگارشان به سبب گناهشان بر سرشان عذاب آورد و با خاك يكسان ساخت."/>
		<aya index="15" text="و او از سرانجام آن بيمناك نشد."/>
	</sura>
	<sura index="92" name="الليل">
		<aya index="1" text="سوگند به شب آنگاه كه جهان را در خود فرو پوشد،"/>
		<aya index="2" text="و سوگند به روز آنگاه كه آشكار شود،"/>
		<aya index="3" text="و سوگند به آن كه نر و ماده را بيافريد،"/>
		<aya index="4" text="كه: حاصل كوششهاى شما متفاوت است."/>
		<aya index="5" text="اما كسى كه بخشايش و پرهيزگارى كرد،"/>
		<aya index="6" text="و آن بهترين را تصديق كرد،"/>
		<aya index="7" text="پس براى بهشت آماده‌اش مى‌كنيم."/>
		<aya index="8" text="اما آن كس كه بخل و بى نيازى ورزيد،"/>
		<aya index="9" text="و آن بهترين را تكذيب كرد،"/>
		<aya index="10" text="او را براى دوزخ آماده مى‌سازيم."/>
		<aya index="11" text="و چون هلاكش دررسد، دارايى‌اش به حالش سود نبخشد."/>
		<aya index="12" text="و آنچه بر ماست راهنمايى است."/>
		<aya index="13" text="و از آنِ ماست آن جهان و اين جهان."/>
		<aya index="14" text="پس شما را از آتشى كه زبانه مى‌كشد مى‌ترسانم."/>
		<aya index="15" text="جز اهل شقاوت بدان درنيفتد:"/>
		<aya index="16" text="آن كه تكذيب كرد و رويگردان شد."/>
		<aya index="17" text="و پرهيزگارترين مردم را از آن دور دارند:"/>
		<aya index="18" text="آن كه مال خويش مى‌بخشايد و پاكى مى‌جويد."/>
		<aya index="19" text="و هيچ كس را بر او حقى نباشد كه اينك پاداش خواهد،"/>
		<aya index="20" text="مگر جستن خشنودى پروردگار والاى خويش."/>
		<aya index="21" text="و زودا كه خشنود شود."/>
	</sura>
	<sura index="93" name="الضحى">
		<aya index="1" text="سوگند به آغاز روز،"/>
		<aya index="2" text="و سوگند به شب چون آرام و در خود شود،"/>
		<aya index="3" text="كه پروردگارت تو را ترك نكرده و بر تو خشم نگرفته است."/>
		<aya index="4" text="هر آينه آخرت براى تو بهتر از دنياست."/>
		<aya index="5" text="به زودى پروردگارت تو را عطا خواهد داد تا خشنود شوى."/>
		<aya index="6" text="آيا تو را يتيم نيافت و پناهت داد؟"/>
		<aya index="7" text="آيا تو را گمگشته نيافت و هدايتت كرد؟"/>
		<aya index="8" text="آيا تو را درويش نيافت و توانگرت گردانيد؟"/>
		<aya index="9" text="پس يتيم را ميازار،"/>
		<aya index="10" text="و گدا را مَران،"/>
		<aya index="11" text="و از نعمت پروردگارت سخن بگوى."/>
	</sura>
	<sura index="94" name="الشرح">
		<aya index="1" text="آيا سينه‌ات را برايت نگشوديم؟"/>
		<aya index="2" text="و بار گرانت را از پشتت برنداشتيم؟"/>
		<aya index="3" text="بارى كه بر پشت تو سنگينى مى‌كرد؟"/>
		<aya index="4" text="آيا تو را بلندآوازه نساختيم؟"/>
		<aya index="5" text="پس، از پى دشوارى آسانى است."/>
		<aya index="6" text="هر آينه از پى دشوارى آسانى است."/>
		<aya index="7" text="چون از كار فارغ شوى، به عبادت كوش."/>
		<aya index="8" text="و به پروردگارت مشتاق شو."/>
	</sura>
	<sura index="95" name="التين">
		<aya index="1" text="سوگند به انجير و زيتون،"/>
		<aya index="2" text="سوگند به طور مبارك،"/>
		<aya index="3" text="سوگند به اين شهر ايمن،"/>
		<aya index="4" text="كه ما آدمى را در نيكوتر اعتدالى بيافريديم."/>
		<aya index="5" text="آنگاه او را فروتر از همه فروتران گردانيديم."/>
		<aya index="6" text="مگر آنان كه ايمان آورده‌اند و كارهاى شايسته كرده‌اند كه پاداشى بى‌پايان دارند."/>
		<aya index="7" text="پس چيست كه با اين حال تو را به تكذيب قيامت وامى‌دارد؟"/>
		<aya index="8" text="آيا خدا داورترين داوران نيست؟"/>
	</sura>
	<sura index="96" name="العلق">
		<aya index="1" text="بخوان به نام پروردگارت كه بيافريد."/>
		<aya index="2" text="آدمى را از لخته‌خونى بيافريد."/>
		<aya index="3" text="بخوان، و پروردگار تو ارجمندترين است."/>
		<aya index="4" text="خدايى كه به وسيله قلم آموزش داد،"/>
		<aya index="5" text="به آدمى آنچه را كه نمى‌دانست بياموخت."/>
		<aya index="6" text="حقا كه آدمى نافرمانى مى‌كند،"/>
		<aya index="7" text="هرگاه كه خويشتن را بى‌نياز بيند."/>
		<aya index="8" text="هر آينه بازگشت به سوى پروردگار توست."/>
		<aya index="9" text="آيا ديدى آن كس را كه منع مى‌كند"/>
		<aya index="10" text="بنده‌اى را كه نماز مى‌خواند؟"/>
		<aya index="11" text="چه مى‌بينى اگر آن مرد بر طريق هدايت باشد؟"/>
		<aya index="12" text="يا به پرهيزگارى فرمان دهد؟"/>
		<aya index="13" text="چه مى‌بينى اگر تكذيب كند و رويگردان شود؟"/>
		<aya index="14" text="آيا ندانسته است كه خدا مى‌بيند؟"/>
		<aya index="15" text="حقا، كه اگر بازنايستد موى پيش سرش را مى‌گيريم و مى‌كشيم."/>
		<aya index="16" text="موى پيش سر دروغگوى خطاكار را."/>
		<aya index="17" text="پس همدمان خود را بخواند."/>
		<aya index="18" text="ما نيز كارگزاران دوزخ را فرا مى‌خوانيم."/>
		<aya index="19" text="نه، هرگز، از او پيروى مكن و سجده كن و به خدا نزديك شو."/>
	</sura>
	<sura index="97" name="القدر">
		<aya index="1" text="ما در شب قدرش نازل كرديم."/>
		<aya index="2" text="و تو چه دانى كه شب قدر چيست؟"/>
		<aya index="3" text="شب قدر بهتر از هزار ماه است."/>
		<aya index="4" text="در آن شب فرشتگان و روح به فرمان پروردگارشان براى انجام دادن كارها نازل مى‌شوند."/>
		<aya index="5" text="آن شب تا طلوع بامداد همه سلام و درود است."/>
	</sura>
	<sura index="98" name="البينة">
		<aya index="1" text="كافران اهل كتاب و مشركان دست برندارند تا برايشان برهانى روشن بيايد:"/>
		<aya index="2" text="پيامبرى از جانب خدا كه صحيفه‌هاى پاك را مى‌خواند."/>
		<aya index="3" text="در آنها نوشته‌هايى است راست و درست."/>
		<aya index="4" text="و اهل كتاب پراكنده نشدند مگر از آن پس كه برايشان برهانى روشن آمد."/>
		<aya index="5" text="و آنان را جز اين فرمان ندادند كه خدا را بپرستند در حالى كه در دين او اخلاص مى‌ورزند. و نماز گزارند و زكات دهند. اين است دين درست و راست."/>
		<aya index="6" text="از اهل كتاب، آنها كه كافرند و نيز مشركان، در آتش جهنمند و در آن همواره خواهند بود. اينان بدترين آفريدگانند."/>
		<aya index="7" text="كسانى كه ايمان آورده‌اند و كارهاى شايسته مى‌كنند بهترين آفريدگانند."/>
		<aya index="8" text="پاداششان در نزد پروردگارشان بهشتهايى است جاويد كه در آن نهرها جارى است. تا ابد در آنجايند. خدا از آنها خشنود است و آنها از خدا خشنودند. و اين خاص كسى است كه از پروردگارش بترسد."/>
	</sura>
	<sura index="99" name="الزلزلة">
		<aya index="1" text="آنگاه كه زمين لرزانده شود به سخت‌ترين لرزه‌هايش،"/>
		<aya index="2" text="و زمين بارهاى سنگينش را بيرون ريزد،"/>
		<aya index="3" text="و آدمى بگويد كه زمين را چه رسيده است؟"/>
		<aya index="4" text="در اين روز زمين خبرهاى خويش را حكايت مى‌كند:"/>
		<aya index="5" text="از آنچه پروردگارت به او وحى كرده است."/>
		<aya index="6" text="در آن روز مردم پراكنده از قبرها بيرون مى‌آيند تا اعمالشان را به آنها بنمايانند."/>
		<aya index="7" text="پس هر كس به وزن ذره‌اى نيكى كرده باشد آن را مى‌بيند."/>
		<aya index="8" text="و هر كس به وزن ذره‌اى بدى كرده باشد آن را مى‌بيند."/>
	</sura>
	<sura index="100" name="العاديات">
		<aya index="1" text="سوگند به اسبان دونده‌اى كه نفس‌نفس مى‌زنند،"/>
		<aya index="2" text="سوگند به اسبانى كه به سُم از سنگ آتش مى‌جهانند،"/>
		<aya index="3" text="و سوگند به اسبانى كه بامدادان هجوم آورند،"/>
		<aya index="4" text="و در آنجا غبار برانگيزند،"/>
		<aya index="5" text="و در آنجا همه را در ميان گيرند،"/>
		<aya index="6" text="كه: آدمى پروردگار خود را سپاس نمى‌گويد،"/>
		<aya index="7" text="و او خود بر اين گواه است،"/>
		<aya index="8" text="او مال را فراوان دوست دارد."/>
		<aya index="9" text="آيا نمى‌داند كه چون آنچه در گورهاست زنده گردد،"/>
		<aya index="10" text="و آنچه در دلها نهان است آشكار شود،"/>
		<aya index="11" text="پروردگارشان در آن روز از حالشان آگاه است؟"/>
	</sura>
	<sura index="101" name="القارعة">
		<aya index="1" text="قارعه."/>
		<aya index="2" text="چيست قارعه؟"/>
		<aya index="3" text="و تو چه دانى كه قارعه چيست؟"/>
		<aya index="4" text="روزى است كه مردم چون پروانگان پراكنده باشند،"/>
		<aya index="5" text="و كوه‌ها چون پشم‌زده شده."/>
		<aya index="6" text="اما هر كه كفّه ترازويش سنگين باشد،"/>
		<aya index="7" text="در يك زندگى پسنديده است."/>
		<aya index="8" text="و اما هر كه كفه ترازويش سبك باشد،"/>
		<aya index="9" text="جايگاهش در هاويه است."/>
		<aya index="10" text="و تو چه دانى كه هاويه چيست؟"/>
		<aya index="11" text="آتشى است در نهايت گرمى."/>
	</sura>
	<sura index="102" name="التكاثر">
		<aya index="1" text="به غفلت كشيد شما را نازشِ به بسيارى مال و فرزند،"/>
		<aya index="2" text="تا به گورها رسيديد."/>
		<aya index="3" text="حقا كه به زودى خواهيد دانست."/>
		<aya index="4" text="باز هم حقا كه به زودى خواهيد دانست."/>
		<aya index="5" text="حقا، اگر از روى يقين بدانيد،"/>
		<aya index="6" text="البته جهنم را خواهيد ديد."/>
		<aya index="7" text="سپس به چشم يقينش خواهيد ديد،"/>
		<aya index="8" text="كه در آن روز شما را از نعمتهاى دنيوى بازخواست مى‌كنند."/>
	</sura>
	<sura index="103" name="العصر">
		<aya index="1" text="سوگند به اين زمان،"/>
		<aya index="2" text="كه آدمى در خسران است."/>
		<aya index="3" text="مگر آنها كه ايمان آوردند و كارهاى شايسته كردند و يكديگر را به حق سفارش كردند و يكديگر را به صبر سفارش كردند."/>
	</sura>
	<sura index="104" name="الهمزة">
		<aya index="1" text="واى بر هر غيبت‌كننده عيبجويى؛"/>
		<aya index="2" text="آن كه مالى گرد كرد و حساب آن نگه داشت."/>
		<aya index="3" text="مى‌پندارد كه دارايى‌اش جاويدانش گرداند."/>
		<aya index="4" text="نه چنين است. كه او را در حُطَمه اندازند."/>
		<aya index="5" text="و تو چه دانى كه حطمه چيست؟"/>
		<aya index="6" text="آتش افروخته خداست،"/>
		<aya index="7" text="كه بر دلها غلبه مى‌يابد."/>
		<aya index="8" text="و از هر سو در ميانشان گرفته است،"/>
		<aya index="9" text="در شعله‌هايى برافراشته."/>
	</sura>
	<sura index="105" name="الفيل">
		<aya index="1" text="آيا نديده‌اى كه پروردگارت با اصحاب فيل چه كرد؟"/>
		<aya index="2" text="آيا مكرشان را باطل نساخت؟"/>
		<aya index="3" text="و بر سر آنها پرندگانى فوج‌فوج فرستاد،"/>
		<aya index="4" text="تا آنها را با سِجّيل سنگباران كردند."/>
		<aya index="5" text="و آنان را چون كاه پس‌مانده در آخور ساخت."/>
	</sura>
	<sura index="106" name="قريش">
		<aya index="1" text="براى ائتلاف قريش؛"/>
		<aya index="2" text="ائتلافشان در سفر زمستانى و تابستانى."/>
		<aya index="3" text="پس بايد پروردگار اين خانه را بپرستند:"/>
		<aya index="4" text="آن كه به هنگام گرسنگى طعامشان داد و از بيم در امانشان داشت."/>
	</sura>
	<sura index="107" name="الماعون">
		<aya index="1" text="آيا آن را كه روز جزا را دروغ مى‌شمرد ديدى؟"/>
		<aya index="2" text="او همان كسى است كه يتيم را به اهانت مى‌راند،"/>
		<aya index="3" text="و مردم را به طعام‌دادن به بينوا وانمى‌دارد."/>
		<aya index="4" text="پس واى بر آن نمازگزارانى‌"/>
		<aya index="5" text="كه در نماز خود سهل انگارند؛"/>
		<aya index="6" text="آنان كه ريا مى‌كنند،"/>
		<aya index="7" text="و از دادن زكات دريغ مى‌ورزند."/>
	</sura>
	<sura index="108" name="الكوثر">
		<aya index="1" text="ما كوثر را به تو عطا كرديم."/>
		<aya index="2" text="پس براى پروردگارت نماز بخوان و قربانى كن‌"/>
		<aya index="3" text="كه بدخواه تو خود اَبتر است."/>
	</sura>
	<sura index="109" name="الكافرون">
		<aya index="1" text="بگو: اى كافران،"/>
		<aya index="2" text="من چيزى را كه شما مى‌پرستيد نمى‌پرستم."/>
		<aya index="3" text="و شما نيز چيزى را كه من مى‌پرستم نمى‌پرستيد."/>
		<aya index="4" text="و من پرستنده چيزى كه شما مى‌پرستيد نيستم."/>
		<aya index="5" text="و شما پرستنده چيزى كه من مى‌پرستم نيستيد."/>
		<aya index="6" text="شما را دين خود، و مرا دين خود."/>
	</sura>
	<sura index="110" name="النصر">
		<aya index="1" text="چون يارى خدا و پيروزى فراز آيد،"/>
		<aya index="2" text="و مردم را ببينى كه فوج‌فوج به دين خدا درمى‌آيند،"/>
		<aya index="3" text="پس به ستايش پروردگارت تسبيح گوى و از او آمرزش بخواه، كه او توبه‌پذير است."/>
	</sura>
	<sura index="111" name="المسد">
		<aya index="1" text="دستهاى ابولهب بريده باد و هلاك بر او."/>
		<aya index="2" text="دارايى او و آنچه به دست آورده بود به حالش سود نكرد."/>
		<aya index="3" text="زودا كه به آتشى شعله‌ور درافتد."/>
		<aya index="4" text="و زنش هيزم‌كش است."/>
		<aya index="5" text="و بر گردن ريسمانى از ليف خرما دارد."/>
	</sura>
	<sura index="112" name="الإخلاص">
		<aya index="1" text="بگو: اوست خداى يكتا،"/>
		<aya index="2" text="خداى كه در حاجت به او رو كنند،"/>
		<aya index="3" text="نه زاده است و نه زاده شده،"/>
		<aya index="4" text="و نه هيچ كس همتاى اوست."/>
	</sura>
	<sura index="113" name="الفلق">
		<aya index="1" text="بگو: به پروردگار صبحگاه پناه مى‌برم،"/>
		<aya index="2" text="از شر آنچه بيافريده است،"/>
		<aya index="3" text="و از شر شب چون درآيد،"/>
		<aya index="4" text="و از شر جادوگرانى كه در گره‌ها افسون مى‌دمند،"/>
		<aya index="5" text="از شر حسود چون رشك مى‌ورزد."/>
	</sura>
	<sura index="114" name="الناس">
		<aya index="1" text="بگو: به پروردگار مردم پناه مى‌برم،"/>
		<aya index="2" text="فرمانرواى مردم،"/>
		<aya index="3" text="خداى مردم،"/>
		<aya index="4" text="از شر وسوسه وسوسه‌گر نهانى،"/>
		<aya index="5" text="آن كه در دلهاى مردم وسوسه مى‌كند،"/>
		<aya index="6" text="خواه از جنيان باشد يا از آدميان."/>
	</sura>
</quran>
