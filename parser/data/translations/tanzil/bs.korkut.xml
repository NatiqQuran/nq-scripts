<?xml version="1.0" encoding="utf-8" ?>
<!--

# --------------------------------------------------------------------
#
#  Quran Translation
#  Name: Korkut
#  Translator: Besim Korkut
#  Language: Bosnian
#  ID: bs.korkut
#  Last Update: May 22, 2013
#  Source: Tanzil.net
#
# --------------------------------------------------------------------
	
-->
<quran>
	<sura index="1" name="الفاتحة">
		<aya index="1" text="U ime Allaha, Milostivog, Samilosnog!"/>
		<aya index="2" text="Tebe, Allaha, Gospodara svjetova, hvalimo,"/>
		<aya index="3" text="Milostivog, Samilosnog,"/>
		<aya index="4" text="Vladara Dana sudnjeg,"/>
		<aya index="5" text="Tebi se klanjamo i od Tebe pomoć tražimo!"/>
		<aya index="6" text="Uputi nas na Pravi put,"/>
		<aya index="7" text="na Put onih kojima si milost Svoju darovao, a ne onih koji su protiv sebe srdžbu izazvali, niti onih koji su zalutali!"/>
	</sura>
	<sura index="2" name="البقرة">
		<aya index="1" text="Elif Lām Mīm."/>
		<aya index="2" text="Ova Knjiga, u koju nema nikakve sumnje, uputstvo je svima onima koji se budu Allaha bojali;"/>
		<aya index="3" text="onima koji u nevidljivi svijet budu vjerovali i molitvu obavljali i udjeljivali dio od onoga što im Mi budemo davali;"/>
		<aya index="4" text="i onima koji budu vjerovali u ono što se objavljuje tebi i u ono što je objavljeno prije tebe, i onima koji u onaj svijet budu čvrsto vjerovali."/>
		<aya index="5" text="Njima će Gospodar njihov na Pravi put ukazati i oni će ono što žele ostvariti."/>
		<aya index="6" text="Onima koji neće da vjeruju doista je svejedno – opominjao ih ti ili ne opominjao – oni neće vjerovati."/>
		<aya index="7" text="Allah je zapečatio srca njihova i uši njihove, a pred očima njihovim je koprena; njih čeka patnja golema."/>
		<aya index="8" text="Ima ljudi koji govore: &quot;Vjerujemo u Allaha i u onaj svijet!&quot; – a oni nisu vjernici."/>
		<aya index="9" text="Oni nastoje prevariti Allaha i one koji vjeruju, a oni, i ne znajući, samo sebe varaju."/>
		<aya index="10" text="Njihova srca su bolesna, a Allah njihovu bolest još povećava; njih čeka bolna patnja zato što lažu."/>
		<aya index="11" text="Kada im se kaže: &quot;Ne remetite red na Zemlji!&quot; – odgovaraju: &quot;Mi samo red uspostavljamo!&quot;"/>
		<aya index="12" text="Zar?! A, uistinu, oni nered siju, ali ne opažaju."/>
		<aya index="13" text="Kad im se kaže: &quot;Vjerujte kao što pravi ljudi vjeruju!&quot; – oni odgovaraju: &quot;Zar da vjerujemo u ono u što bezumni vjeruju?&quot; – A, uistinu, oni su bezumni, ali ne znaju."/>
		<aya index="14" text="Kada susretnu one koji vjeruju, govore: &quot;Vjerujemo!&quot; – a čim ostanu nasamo sa šejtanima svojim, govore: &quot;Mi smo s vama, mi se samo rugamo.&quot;"/>
		<aya index="15" text="Allah njih izvrgava poruzi i podržava ih da u svome nevjerstvu lutaju."/>
		<aya index="16" text="Umjesto Pravim, oni su krenuli krivim putem; njihova trgovina im nije donijela nikakvu dobit, i oni ne znaju šta rade."/>
		<aya index="17" text="Slični su onima koji potpale vatru, i kad ona osvijetli njihovu okolicu, Allah im oduzme svjetlo i ostavi ih u mraku, i oni ništa ne vide!"/>
		<aya index="18" text="Gluhi, nijemi i slijepi su, nikako da se osvijeste."/>
		<aya index="19" text="Ili, oni su nalik na one, koji za vrijeme silnog pljuska s neba, u punom mraku, usred grmljavine i munja, stavljaju zbog gromova prste u uši svoje bojeći se smrti – a nevjernici ne mogu umaći Allahu."/>
		<aya index="20" text="Munja samo što ih ne zaslijepi; kada god im ona bljesne, oni prođu, a čim utonu u mraku, stanu. A da Allah hoće, mogao bi im oduzeti i sluh i vid, jer Allah, zaista, sve može."/>
		<aya index="21" text="O ljudi, klanjajte se Gospodaru svome, koji je stvorio vas i one prije vas, da biste se kazne sačuvali;"/>
		<aya index="22" text="koji vam je Zemlju učinio posteljom, a nebo zdanjem; koji s neba spušta kišu i čini da s njom rastu plodovi, hrana za vas. Zato ne činite svjesno druge Allahu ravnim!"/>
		<aya index="23" text="A ako sumnjate u ono što objavljujemo robu Svome, načinite vi jednu suru sličnu objavljenim njemu, a pozovite i božanstva vaša, osim Allaha, ako istinu govorite."/>
		<aya index="24" text="Pa ako ne učinite, a nećete učiniti, onda se čuvajte vatre za nevjernike pripremljene, čije će gorivo biti ljudi i kamenje."/>
		<aya index="25" text="A one koji vjeruju i dobra djela čine obraduj džennetskim baščama kroz koje će rijeke teći; svaki put kada im se iz njih da kakav plod, oni će reći: &quot;Ovo smo i prije jeli&quot; – a biće im davani samo njima slični. U njima će čiste žene imati, i u njima će vječno boraviti."/>
		<aya index="26" text="Allah se ne ustručava da za primjer navede mušicu ili nešto sićušnije od nje; oni koji vjeruju – ta oni znaju da je to Istina od Gospodara njihova; a oni koji ne vjeruju – govore: &quot;Šta to Allah hoće sa ovim primjerom?&quot; Time On mnoge u zabludi ostavlja, a mnogima na Pravi put ukazuje; ali, u zabludi ostavlja samo velike grješnike,"/>
		<aya index="27" text="koji krše već čvrsto prihvaćenu obavezu prema Allahu i prekidaju ono što je Allah naredio da se održava, i prave nered na Zemlji; oni će nastradati."/>
		<aya index="28" text="Kako možete da ne vjerujete u Allaha, vi koji ste bili ništa, pa vam je On život dao; On će, zatim, učiniti i da pomrete i poslije će vas oživiti, a onda ćete se Njemu vratiti."/>
		<aya index="29" text="On je za vas sve što postoji na Zemlji stvorio, zatim je Svoju volju prema nebu usmjerio i kao sedam nebesa ga uredio; On sve zna."/>
		<aya index="30" text="A kada Gospodar tvoj reče melekima: &quot;Ja ću na Zemlji namjesnika postaviti!&quot; – oni rekoše: &quot;Zar će Ti namjesnik biti onaj koji će na njoj nered činiti i krv proljevati? A mi Tebe veličamo i hvalimo i, kako Tebi dolikuje, štujemo.&quot; On reče: &quot;Ja znam ono što vi ne znate.&quot;"/>
		<aya index="31" text="I pouči On Adema nazivima svih stvari, a onda ih predoči melekima i reče: &quot;Kažite Mi nazive njihove, ako istinu govorite!&quot;"/>
		<aya index="32" text="&quot;Hvaljen neka si&quot; – rekoše oni – &quot;mi znamo samo ono čemu si nas Ti poučio; Ti si Sveznajući i Mudri.&quot;"/>
		<aya index="33" text="&quot;O Ademe&quot; – reče On – &quot;kaži im ti nazive njihove!&quot; I kad im on kaza nazive njihove, Allah reče: &quot;Zar vam nisam rekao da samo Ja znam tajne nebesa i Zemlje i da samo Ja znam ono što javno činite i ono što krijete!&quot;"/>
		<aya index="34" text="A kada rekosmo melekima: &quot;Poklonite se Ademu!&quot; – oni se pokloniše, ali Iblis ne htjede, on se uzoholi i posta nevjernik."/>
		<aya index="35" text="I Mi rekosmo: &quot;O Ademe, živite, ti i žena tvoja, u Džennetu i jedite u njemu koliko god želite i odakle god hoćete, ali se ovom drvetu ne približujte pa da sami sebi nepravdu nanesete!&quot;"/>
		<aya index="36" text="I šejtan ih navede da zbog drveta posrnu i izvede ih iz onoga u čemu su bili. &quot;Siđite!&quot; – rekosmo Mi – &quot;jedni drugima ćete neprijatelji biti, a na Zemlji ćete boraviti i do roka određenoga živjeti!&quot;"/>
		<aya index="37" text="I Adem primi neke riječi od Gospodara svoga, pa mu On oprosti; On, doista, prima pokajanje, On je milostiv."/>
		<aya index="38" text="Mi rekosmo: &quot;Silazite iz njega svi! Od Mene će vam uputstvo dolaziti, i oni koji uputstvo Moje budu slijedili – ničega se neće bojati i ni za čim neće tugovati."/>
		<aya index="39" text="A onima koji ne budu vjerovali i knjige Naše budu poricali – biće stanovnici Džehennema; u njemu će vječno ostati.&quot;"/>
		<aya index="40" text="O sinovi Israilovi, sjetite se blagodati Moje koju sam vam podario, i ispunite zavjet koji ste Mi dali – ispuniću i Ja svoj koji sam vama dao, i samo se Mene bojte!"/>
		<aya index="41" text="Vjerujte u ono što objavljujem, čime se potvrđuje da je istinito ono što vi imate, i ne budite prvi koji u to neće vjerovati. I ne zamjenjujte riječi Moje za nešto što malo vrijedi, i samo se Mene bojte!"/>
		<aya index="42" text="I istinu sa neistinom ne miješajte i istinu svjesno ne tajite!"/>
		<aya index="43" text="Molitvu obavljajte i zekat dajite i zajedno sa onima koji molitvu obavljaju i vi obavljajte!"/>
		<aya index="44" text="Zar da od drugih tražite da dobra djela čine, a da pri tome sebe zaboravljate, vi koji Knjigu učite? Zar se opametiti nećete?"/>
		<aya index="45" text="Pomozite sebi strpljenjem i molitvom, a to je, zaista, teško, osim poslušnima,"/>
		<aya index="46" text="koji su uvjereni da će pred Gospodara svoga stati i da će se Njemu vratiti."/>
		<aya index="47" text="O sinovi Israilovi, sjetite se blagodati Moje koju sam vam podario i toga što sam vas nad ostalim ljudima bio uzdigao;"/>
		<aya index="48" text="i bojte se Dana kada niko ni za koga neće moći ništa učiniti, kada se ničiji zagovor neće prihvatiti, kada se ni od koga otkup neće primiti i kada im niko neće u pomoć priteći;"/>
		<aya index="49" text="i kada smo vas od faraonovih ljudi izbavili, koji su vas najgorim mukama mučili: mušku vam djecu klali a žensku u životu ostavljali; – a to vam je bilo veliko iskušenje od Gospodara vašeg –"/>
		<aya index="50" text="i kada smo zbog vas more rastavili i vas izbavili, a faraonove ljude, na oči vaše, potopili;"/>
		<aya index="51" text="i kada smo Musau četrdeset noći obećanje ispunjavali, vi ste, u njegovu odsustvu, sami sebi čineći nepravdu, tele obožavati počeli."/>
		<aya index="52" text="Zatim smo vam, i poslije toga, oprostili da biste zahvalni bili;"/>
		<aya index="53" text="i kada smo Musau Knjigu, koja rastavlja istinu od neistine, dali da biste Pravim putem išli;"/>
		<aya index="54" text="i kada je Musa rekao narodu svome: &quot;O narode moj, prihvativši tele, vi ste samo sebi nepravdu učinili; zato se Stvoritelju svome pokajte i između vas prestupnike smrću kaznite. To je bolje za vas kod Stvoritelja vašeg, On će vam oprostiti! On prima pokajanje i On je milostiv&quot;;"/>
		<aya index="55" text="i kada ste uglas rekli: &quot;O Musa, mi ti nećemo vjerovati dok Allaha ne vidimo!&quot; – munja vas je ošinula, vidjeli ste."/>
		<aya index="56" text="Zatim smo vas, poslije smrti vaše, oživili da biste zahvalni bili."/>
		<aya index="57" text="I Mi smo vam od oblaka hladovinu načinili i manu i prepelice vam slali: &quot;Jedite lijepa jela kojima vas opskrbljujemo!&quot; A oni Nama nisu naudili, sami sebi su nepravdu nanijeli;"/>
		<aya index="58" text="i kada smo rekli: &quot;Uđite u ovaj grad i jedite što god hoćete i koliko god hoćete, a na kapiju pognutih glava uđite, i recite: 'Oprosti' – oprostićemo vam grijehe vaše, a onima koji čine dobra djela daćemo i više!&quot; –"/>
		<aya index="59" text="onda su oni koji su bili nepravedni zamijenili drugom Riječ koja im je bila rečena i Mi smo na one koji su bili nepravedni s neba kaznu spustili zato što nisu poslušali;"/>
		<aya index="60" text="i kada je Musa za narod svoj vodu molio, Mi smo rekli: &quot;Udari štapom svojim po stijeni!&quot; – i iz nje je dvanaest vrela provrelo, i svako bratstvo je vrelo iz kojeg će piti znalo. &quot;Jedite i pijte Allahove darove, i ne činite zlo po Zemlji nered praveći!&quot; –"/>
		<aya index="61" text="i kada ste rekli: &quot;O Musa, mi ne možemo više jednu te istu hranu jesti, zato zamoli, u naše ime, Gospodara svoga da nam podari od onoga što zemlja rađa: povrća, i krastavica, i pšenice, i leće, i luka crvenoga!&quot; – on je rekao: &quot;Zar želite da ono što je bolje zamijenite za ono što je gore? Idite u grad, imaćete ono što tražite!&quot; I poniženje i bijeda na njih padoše i Allahovu srdžbu na sebe navukoše zato što u Allahove dokaze nisu vjerovali i što su ni krive ni dužne vjerovjesnike ubijali, zato što su neposlušni bili i što su sve granice zla prelazili."/>
		<aya index="62" text="One koji su vjerovali, pa i one koji su bili jevreji, kršćani i sabejci – one koji su u Allaha i u onaj svijet vjerovali i dobra djela činili – doista čeka nagrada od Gospodara njihova; ničega se oni neće bojati i ni za čim neće tugovati! –"/>
		<aya index="63" text="i kada smo od vas zavjet uzeli i brdo iznad vas podigli: &quot;Svojski prihvatite ono što smo vam dali i neka vam je na umu ono što je u Knjizi, da biste se kazne sačuvali!&quot; –"/>
		<aya index="64" text="vi ste poslije toga odustali, i da nije bilo Allahove dobrote prema vama i milosti Njegove, uistinu biste stradali."/>
		<aya index="65" text="Vama je poznato ono što se dogodilo onima od vas koji su se o subotu ogriješili, kao i to da smo im Mi rekli: &quot;Budite majmuni prezreni!&quot;"/>
		<aya index="66" text="Savremenicima i pokoljenjima njihovim to smo učinili opomenom, a poukom onima koji se boje Allaha."/>
		<aya index="67" text="A kada je Musa rekao narodu svome: &quot;Allah vam naređuje da zakoljete kravu&quot; – oni upitaše: &quot;Zbijaš li ti to s nama šalu?&quot; – &quot;Ne dao mi Allah da budem neznalica!&quot; – reče on."/>
		<aya index="68" text="&quot;Zamoli Gospodara svoga, u naše ime&quot; – rekoše – &quot;da nam objasni kojih godina ona treba biti.&quot; – &quot;On kaže&quot; – odgovori on – &quot;da ta krava ne smije biti ni stara ni mlada, nego između toga, srednje dobi, pa izvršite to što se od vas traži!&quot;"/>
		<aya index="69" text="&quot;Zamoli Gospodara svoga, u naše ime&quot; – rekoše – &quot;da nam objasni kakve boje treba biti.&quot; – &quot;On poručuje&quot; – odgovori on – &quot;da ta krava treba biti jarkorumene boje, da se svidi onima koji je vide.&quot;"/>
		<aya index="70" text="&quot;Zamoli Gospodara svoga, u naše ime&quot; – rekoše – &quot;da nam objasni kakva još treba biti jer, nama krave izgledaju slične, a mi ćemo nju, ako Allah htjedne, sigurno pronaći.&quot;"/>
		<aya index="71" text="&quot;On poručuje&quot; – reče on – &quot;da ta krava ne smije biti istrošena oranjem zemlje i natapanjem usjeva; treba biti bez mahane i bez ikakva biljega.&quot; – &quot;E sad si je opisao kako treba!&quot; – rekoše, pa je zaklaše, i jedva to učiniše."/>
		<aya index="72" text="I kada ste jednog čovjeka ubili, pa se oko njega prepirati počeli – Allah je dao da iziđe na vidjelo ono što ste bili sakrili –"/>
		<aya index="73" text="Mi smo rekli: &quot;Udarite ga jednim njezinim dijelom!&quot; – i eto tako Allah vraća mrtve u život i pruža vam dokaze Svoje da biste shvatili."/>
		<aya index="74" text="Ali srca vaša su poslije toga postala tvrda, kao kamen su ili još tvrđa, a ima i kamenja iz kojeg rijeke izbijaju, a ima, zaista, kamenja koje puca i iz kojeg voda izlazi, a ima ga, doista, i koje se od straha pred Allahom ruši. – A Allah motri na ono što radite."/>
		<aya index="75" text="Zar se vi nadate da će vam se jevreji odazvati i vama za ljubav vjernici postati, a neki među njima su Allahove riječi slušali pa su ih, pošto su ih shvatili, svjesno izvrnuli."/>
		<aya index="76" text="Kad sretnu vjernike, oni govore: &quot;Vjerujemo!&quot;, a čim se osame jedni s drugima, kažu: &quot;Zar ćete im kazivati o onome što je Allah samo vama objavio, pa da im to bude dokaz protiv vas pred Gospodarom vašim? Zar se nećete opametiti?&quot;"/>
		<aya index="77" text="A zar oni ne znaju da Allah zna i ono što oni kriju i ono što pokazuju?"/>
		<aya index="78" text="Neki od njih su neuki, oni ne znaju za Knjigu, nego samo za gatke, i oni se samo domišljaju."/>
		<aya index="79" text="A teško onima koji svojim rukama pišu Knjigu, a zatim govore: &quot;Evo, ovo je od Allaha&quot; – da bi za to korist neznatnu izvukli. I teško njima zbog onoga što ruke njihove pišu i teško njima što na taj način zarađuju!"/>
		<aya index="80" text="Oni govore: &quot;Vatra će nas doticati samo neko vrijeme.&quot; Reci: &quot;Da li ste o tome dobili od Allaha obećanje – jer, Allah će sigurno ispuniti obećanje Svoje – ili na Allaha iznosite ono što ne znate?&quot;"/>
		<aya index="81" text="A nije tako! Oni koji budu zlo činili i grijesi njihovi ih budu sa svih strana stigli, oni će stanovnici Džehennema biti i u njemu će vječno ostati."/>
		<aya index="82" text="A oni koji budu vjerovali i dobra djela činili – oni će stanovnici Dženneta biti i u njemu će vječno boraviti."/>
		<aya index="83" text="I kada smo od sinova Israilovih zavjet uzeli da ćete se jedino Allahu klanjati, i roditeljima, i bližnjima, i siročadi, i siromasima dobročinstvo činiti, a ljudima lijepe riječi govoriti i molitvu obavljati i zekat davati, vi ste se poslije, izuzev vas malo, izopačili i zavjet iznevjerili;"/>
		<aya index="84" text="i kada smo od vas zavjet uzeli da krv jedni drugima nećete proljevati i da jedni druge iz zemlje vaše nećete izgoniti – vi priznajete da je tako i svjedoci ste –"/>
		<aya index="85" text="vi ipak jedni druge ubijate, a pojedine od vas iz zavičaja njihova izgonite – pomažući jedan drugom protiv njih, čineći i grijeh i nasilje; a ako vam kao sužnji dođu, vi ih otkupljujete – a zabranjeno vam je da ih izgonite. Kako to da u jedan dio Knjige vjerujete, a drugi odbacujete?! Onoga od vas koji čini tako stići će na ovome svijetu poniženje, a na Sudnjem danu biće stavljen na muke najteže. – A Allah motri na ono što radite."/>
		<aya index="86" text="To su oni koji su život na ovome svijetu pretpostavili onome na onom svijetu, zato im se patnja neće olakšati niti će im iko u pomoć priteći."/>
		<aya index="87" text="I Mi smo Musau Knjigu dali i poslije njega smo jednog za drugim poslanike slali, a Isau, sinu Merjeminu, očigledne dokaze dali i Džibrilom ga pomogli. I kad god vam je koji poslanik donio ono što nije godilo dušama vašim, vi ste se oholili, pa ste jedne u laž utjerivali, a druge ubijali."/>
		<aya index="88" text="Oni govore: &quot;Naša su srca okorjela.&quot; A nije tako, nego je Allah njih prokleo zbog nevjerovanja njihova, i zato je vrlo malo njih koji vjeruju."/>
		<aya index="89" text="A kada im Knjiga od Allaha dolazi, koja priznaje kao istinitu Knjigu koju imaju oni – a još ranije su pomoć protiv mnogobožaca molili – i kada im dolazi ono što im je poznato, oni u to neće da vjeruju, i neka zato stigne nevjernike Allahovo prokletstvo!"/>
		<aya index="90" text="Jadno je to za što su se prodali: da ne vjeruju u ono što Allah objavljuje, samo iz zlobe što Allah, od dobrote Svoje, šalje Objavu onome kome On hoće od robova Svojih; i navukli su na sebe gnjev za gnjevom – a nevjernike čeka sramna patnja."/>
		<aya index="91" text="A kada im se kaže: &quot;Vjerujte u ono što Allah objavljuje!&quot; – oni odgovaraju: &quot;Mi vjerujemo samo u ono što je nama objavljeno&quot; – i neće da vjeruju u ono što se poslije objavljuje, a to je istina koja potvrđuje da je istinito ono što oni imaju. Reci: &quot;Pa zašto ste još davno neke Allahove vjerovjesnike ubili, ako ste vjernici bili?"/>
		<aya index="92" text="I Musa vam je jasne dokaze bio donio, pa ste, ipak, u odsutnosti njegovoj sebi nepravdu nanoseći, tele prihvatili.&quot;"/>
		<aya index="93" text="I kada smo od vas vaš zavjet primili, i brdo iznad vas podigli: &quot;Ozbiljno prihvatite ono što vam dajemo i budite poslušni!&quot; – oni su odgovorili: &quot;Čujemo, ali poslušati nećemo!&quot; – srca njihova su, zbog nevjerovanja njihova, još bila nadojena teletom. Reci: &quot;Ružno je to na što vas vjerovanje vaše navodi, ako ste uopće vjernici.&quot;"/>
		<aya index="94" text="Reci: &quot;Ako je u Allaha Džennet osiguran samo za vas, a ne i za ostali svijet, onda vi smrt zaželite, ako istinu govorite.&quot;"/>
		<aya index="95" text="A neće je nikada zaželjeti zbog onoga što čine! – A Allah dobro zna nevjernike."/>
		<aya index="96" text="I naći ćeš ih, sigurno, da više žude za životom od svih ostalih ljudi, čak i od mnogobožaca; svaki bi volio poživjeti hiljadu godina, mada ga to, i kada bi toliko živio, ne bi od patnje udaljilo! – A Allah dobro vidi ono što oni rade."/>
		<aya index="97" text="Reci: &quot;Ko je neprijatelj Džibrilu? – a on, Allahovom voljom, tebi stavlja na srce Kur'an – koji potvrđuje da su i prijašnje objave istinite – kao putokaz i radosnu vijest vjernicima.&quot;"/>
		<aya index="98" text="Ko je neprijatelj Allahu i melekima Njegovim i poslanicima Njegovim i Džibrilu i Mikailu – pa Allah je, doista, neprijatelj onima koji neće da vjeruju."/>
		<aya index="99" text="A Mi tebi jasne dokaze objavljujemo i jedino nevjernici neće u njih da vjeruju."/>
		<aya index="100" text="Zar svaki put kada neku obavezu preuzmu – neki od njih je odbace jer većina njih ne vjeruje."/>
		<aya index="101" text="A kada im je poslanik od Allaha došao, potvrđujući da je istinito ono što već imaju, mnogi od onih kojima je Knjiga dana – za leđa svoja Allahovu Knjigu odbacuju, kao da ne znaju,"/>
		<aya index="102" text="i povode se za onim što su šejtani o Sulejmanovoj vladavini kazivali. A Sulejman nije bio nevjernik – šejtani su nevjernici: učili su ljude vradžbini i onome što je bilo nadahnuto dvojici meleka, Harutu i Marutu, u Babilonu. A njih dvojica nisu nikoga učili dok mu ne bi rekli: &quot;Mi samo iskušavamo, i ti ne budi nevjernik!&quot; I ljudi su od njih dvojice učili kako će muža od žene rastaviti, ali nisu mogli time nikome bez Allahove volje nauditi. Učili su ono što će im nauditi i od čega nikakve koristi neće imati iako su znali da onaj koji tom vještinom vlada neće nikakve sreće na onome svijetu imati. A doista je jadno ono za što su se prodali, kada bi samo znali!"/>
		<aya index="103" text="A da oni vjeruju i boje se, nagrada od Allaha bi im bila bolja, kada bi samo znali!"/>
		<aya index="104" text="O vjernici, ne služite se riječima: &quot;Ra‘ina&quot;, nego recite: &quot;Unzurna&quot; i slušajte! A nevjernike bolna patnja čeka."/>
		<aya index="105" text="Ne vole oni koji ne vjeruju, ni sljedbenici Knjige ni mnogobošci, da se vama od Gospodara vašeg bilo kakvo dobro objavi. A Allah milost Svoju daruje kome On hoće; Allah je neizmjerno dobar."/>
		<aya index="106" text="Mi nijedan propis ne promijenimo, niti ga u zaborav potisnemo, a da bolji od njega ili sličan njemu ne donesemo. Zar ti ne znaš da Allah sve može?"/>
		<aya index="107" text="Zar ti ne znaš da je samo Allahova vlast i na nebesima i na Zemlji i da vi osim Allaha ni zaštitnika, ni pomagača nemate?"/>
		<aya index="108" text="Zar da tražite od svoga Poslanika kao što su prije tražili od Musaa? A, ko vjerovanju pretpostavi nevjerovanje, s Pravoga puta zalutao je!"/>
		<aya index="109" text="Mnogi sljedbenici Knjige jedva bi dočekali da vas, pošto ste postali vjernici, vrate u nevjernike, iz lične zlobe svoje, iako im je Istina poznata; ali vi oprostite i preko toga pređite dok Allah Svoju odluku ne donese. – Allah, zaista, sve može."/>
		<aya index="110" text="I molitvu obavljajte i zekat dajite, a za dobro koje za sebe pripremite naći ćete nagradu kod Allaha, jer Allah dobro vidi ono što radite."/>
		<aya index="111" text="Oni govore da će u Džennet ući samo jevreji, odnosno samo kršćani. – To su puste želje njihove! – Ti reci: &quot;Dokaz svoj dajte ako je istina to što govorite!&quot;"/>
		<aya index="112" text="A nije tako! Onoga ko se bude Allahu pokoravao i uz to dobra djela činio, toga čeka nagrada kod Gospodara njegova, takvi se neće ničega bojati i ni za čim neće tugovati."/>
		<aya index="113" text="Jevreji govore: &quot;Kršćani nisu na Pravome putu!&quot; a kršćani vele: &quot;Jevreji nisu na Pravome putu!&quot; – a oni čitaju Knjigu. Tako, slično kao oni, govore i oni koji ne znaju. Allah će im na Sudnjem danu presuditi o onome u čemu se oni ne slažu."/>
		<aya index="114" text="Ima li većeg nasilnika od onoga koji brani da se u Allahovim hramovima ime Njegovo spominje i koji radi na tome da se oni poruše? Takvi bi trebali u njih samo sa strahom ulaziti. Na ovome svijetu doživjeće sramotu, a na onom svijetu patnju veliku!"/>
		<aya index="115" text="A Allahov je i istok i zapad; kuda god se okrenete, pa – tamo je Allahova strana. – Allah je, zaista, neizmjerno dobar i On sve zna."/>
		<aya index="116" text="Nevjernici govore: &quot;Allah je uzeo sebi dijete.&quot; Hvaljen neka je On! Naprotiv, Njegovo je sve ono što je na nebesima i na Zemlji. Njemu se sve pokorava;"/>
		<aya index="117" text="On je stvoritelj nebesa i Zemlje, i kada nešto odluči, za to samo rekne: &quot;Budi!&quot; – i ono bude."/>
		<aya index="118" text="A oni koji ne znaju govore: &quot;Trebalo bi da Allah s nama razgovara ili da nam kakvo čudo dođe!&quot; Tako su, gotovo istim riječima, govorili i oni prije njih, srca su im slična! A Mi dokaze objašnjavamo ljudima koji čvrsto vjeruju."/>
		<aya index="119" text="Mi smo te poslali da istinu objaviš i da radosne vijesti i opomenu doneseš, i ti nećeš biti pitan za one koji su u Džehennemu."/>
		<aya index="120" text="Ni jevreji, ni kršćani neće biti tobom zadovoljni sve dok ne prihvatiš vjeru njihovu. Reci: &quot;Allahov put je jedini Pravi put!&quot; A ako bi se ti poveo za željama njihovim, nakon Objave koja ti dolazi, od Allaha te niko ne bi mogao zaštititi niti odbraniti."/>
		<aya index="121" text="Neki od sljedbenika Knjige čitaju je onako kako je objavljena; oni u nju vjeruju. A nastradaće sigurno oni koji u nju ne vjeruju."/>
		<aya index="122" text="O sinovi Israilovi, sjetite se milosti Moje koju sam vam darovao i toga što sam vas nad ostalim ljudima bio uzdigao."/>
		<aya index="123" text="I bojte se Dana kada niko ni za koga neće moći ništa učiniti, kada se ni od koga otkup neće primiti, kada nikome zagovor neće koristiti i kada im niko neće moći pomoći!"/>
		<aya index="124" text="A kada je Ibrahima Gospodar njegov s nekoliko zapovijedi u iskušenje stavio, pa ih on potpuno izvršio, Allah je rekao: &quot;Učiniću da ti budeš ljudima u vjeri uzor!&quot; – &quot;I neke moje potomke!&quot; – zamoli on. – &quot;Obećanje Moje neće obuhvatiti nevjernike&quot; – kaza On."/>
		<aya index="125" text="I učinili smo Hram utočištem i sigurnim mjestom ljudima. &quot;Neka vam mjesto na kojem je stajao Ibrahim bude prostor iza koga ćete molitvu obavljati!&quot; – I Ibrahimu i Ismailu smo naredili: &quot;Hram Moj očistite za one koji ga budu obilazili, koji budu tu boravili i koji budu molitvu obavljali.&quot;"/>
		<aya index="126" text="A kada je Ibrahim zamolio: &quot;Gospodaru moj, učini ovo mjesto sigurnim gradom, a snabdij plodovima stanovnike njegove, one koji budu vjerovali u Allaha i u onaj svijet!&quot; – On je rekao: &quot;Onome koji ne bude vjerovao daću da neko vrijeme uživa, a onda ću ga prisiliti da uđe u paklenu vatru, a grozno će ona prebivalište biti!&quot;"/>
		<aya index="127" text="I dok su Ibrahim i Ismail temelje Hrama podizali, oni su molili: &quot;Gospodaru naš, primi od nas, jer Ti, uistinu, sve čuješ i sve znaš!"/>
		<aya index="128" text="Gospodaru naš, učini nas dvojicu Tebi odanim, i porod naš neka bude odan Tebi, i pokaži nam obrede naše i oprosti nam, jer Ti primaš pokajanje i samilostan si!"/>
		<aya index="129" text="Gospodaru naš, pošalji im poslanika, jednog od njih, koji će im ajete Tvoje kazivati i Knjizi ih i mudrosti učiti i očistiti ih, jer Ti si, uistinu, silan i mudar!&quot;"/>
		<aya index="130" text="Vjeru Ibrahimovu izbjegava samo onaj koji ne drži do sebe. A Mi smo njega na ovome svijetu odabrali, i na onome će biti među dobrima."/>
		<aya index="131" text="Kada mu je Gospodar njegov rekao: &quot;Budi poslušan!&quot; – on je odgovorio: &quot;Ja sam poslušan Gospodaru svjetova!&quot;"/>
		<aya index="132" text="I Ibrahim ostavi u amanet sinovima svojim a i Jakub: &quot;Sinovi moji, Allah vam je odabrao pravu vjeru, i nipošto ne umirite drugačije nego kao muslimani!&quot;"/>
		<aya index="133" text="Vi niste bili prisutni kada je Jakubu smrtni čas došao i kada je sinove svoje upitao: &quot;Kome ćete se, poslije mene, klanjati?&quot; – &quot;Klanjaćemo se&quot; – odgovorili su – &quot;Bogu tvome, Bogu tvojih predaka Ibrahima i Ismaila i Ishaka, Bogu jednome, i mi se Njemu pokoravamo!&quot;"/>
		<aya index="134" text="Taj narod je bio i nestao; njega čeka ono što je zaslužio, i vas će čekati ono što ćete zaslužiti, i vi nećete biti pitani za ono što su oni radili."/>
		<aya index="135" text="Oni govore: &quot;Budite jevreji, odnosno kršćani, i bićete na pravome putu!&quot; Ti reci: &quot;Ne, mi smo vjere Ibrahimove, koji je ispravno vjerovao; on nije nikoga Allahu ravnim smatrao.&quot;"/>
		<aya index="136" text="Recite: &quot;Mi vjerujemo u Allaha i u ono što se objavljuje nama, i u ono što je objavljeno Ibrahimu, i Ismailu, i Ishaku, i Jakubu, i unucima, i u ono što je dato Musau i Isau, i u ono što je dato vjerovjesnicima od Gospodara njihova; mi ne pravimo nikakve razlike među njima, i mi se samo Njemu pokoravamo.&quot;"/>
		<aya index="137" text="Pa, ako budu vjerovali u ono u što vi vjerujete, na Pravome su putu; a ako glave okrenu, oni su onda samo inadžije i Allah će te sigurno od njih zaštititi, jer On sve čuje i sve zna."/>
		<aya index="138" text="&quot;Allah je nas uputio, a zar ima ljepše upute od Allahove? Mi se samo Njemu klanjamo.&quot;"/>
		<aya index="139" text="Reci: &quot;Zar se s nama o Allahu raspravljate, kad je On i naš i vaš Gospodar? Nama – naša djela, a vama – vaša djela! A samo Mu mi iskreno ispovijedamo vjeru.&quot;"/>
		<aya index="140" text="Kako govorite: &quot;I Ibrahim, i Ismail, i Ishak, i Jakub, i unuci su bili jevreji, odnosno kršćani?&quot; Reci: &quot;Znate li bolje vi ili Allah? Zar je iko gori od onoga koji skriva istinu znajući da je od Allaha? – A Allah motri na ono što radite.&quot;"/>
		<aya index="141" text="Taj narod je bio i nestao; njega čeka ono što je zaslužio, i vas će čekati ono što ćete zaslužiti, i vi nećete biti pitani za ono što su oni radili."/>
		<aya index="142" text="Neki ljudi kratke pameti reći će: &quot;Šta ih je odvratilo od kible njihove prema kojoj su se okretali?&quot; Reci: &quot;Allahov je i istok i zapad; On ukazuje na Pravi put onome kome On hoće.&quot;"/>
		<aya index="143" text="I tako smo od vas stvorili pravednu zajednicu da budete svjedoci protiv ostalih ljudi, i da Poslanik bude protiv vas svjedok. I Mi smo promijenili kiblu prema kojoj si se prije okretao samo zato da bismo ukazali na one koji će slijediti Poslanika i na one koji će se stopama svojim vratiti – nekima je to bilo doista teško, ali ne i onima kojima je Allah ukazao na Pravi put. Allah neće dopustiti da propadnu molitve vaše. – A Allah je prema ljudima zaista vrlo blag i milostiv."/>
		<aya index="144" text="Vidimo Mi kako sa žudnjom bacaš pogled prema nebu, i Mi ćemo sigurno učiniti da se okrećeš prema strani koju ti želiš: okreni zato lice svoje prema Časnome hramu! I ma gdje bili, okrenite lica svoja na tu stranu. Oni kojima je data Knjiga sigurno znaju da je to istina od Gospodara njihova – a Allah motri na ono što oni rade."/>
		<aya index="145" text="I kada bi ti onima kojima je data Knjiga sve dokaze donio, oni opet ne bi prihvatili tvoju kiblu, a ni ti nećeš prihvatiti njihovu kiblu, niti će iko od njih prihvatiti ičiju kiblu. A ako bi se ti za njihovim željama poveo, kada ti je već došla Objava, tada bi ti sigurno nepravedan bio."/>
		<aya index="146" text="Oni kojima smo dali Knjigu znaju Poslanika kao što sinove svoje znaju, ali neki od njih doista svjesno istinu prikrivaju."/>
		<aya index="147" text="Istina od Gospodara tvoga dolazi, zato ne budi nikako od onih koji sumnjaju!"/>
		<aya index="148" text="Svako se okreće prema svojoj kibli, a vi se potrudite da druge, čineći dobra djela, pretečete! Ma gdje bili, Allah će vas sve sabrati – Allah, zaista, sve može."/>
		<aya index="149" text="I iz svakog mjesta u kome budeš, ti lice svoje Časnom hramu okreni, istina doista od Gospodara tvoga dolazi – Allah motri na ono što radite."/>
		<aya index="150" text="I iz svakoga mjesta u koje dođeš, ti lice svoje Svetom hramu okreni, i gdje god se nalazili, vi lica svoja prema toj strani okrenite, da vam ljudi ne bi imali šta prigovoriti, osim inadžija između njih – njih se ne bojte, Mene se bojte! – da bih blagodat Svoju prema vama upotpunio i da biste na Pravome putu bili."/>
		<aya index="151" text="Mi smo vam jednog od vas kao poslanika poslali, da vam riječi Naše kazuje i da vas očisti i da vas Knjizi i mudrosti pouči i da vas ono što niste znali nauči."/>
		<aya index="152" text="Sjećajte se vi Mene, i Ja ću se vas sjetiti, i zahvaljujte Mi, i na blagodatima Mojim nemojte neblagodarni biti!"/>
		<aya index="153" text="O vjernici, tražite sebi pomoći u strpljivosti i obavljanju molitve! Allah je doista na strani strpljivih."/>
		<aya index="154" text="I ne recite za one koji su na Allahovu putu poginuli: &quot;Mrtvi su!&quot; Ne, oni su živi, ali vi to ne znate!"/>
		<aya index="155" text="Mi ćemo vas dovoditi u iskušenje malo sa strahom i gladovanjem, i time što ćete gubiti imanja i živote i ljetine. A ti obraduj izdržljive,"/>
		<aya index="156" text="one koji, kada ih kakva nevolja zadesi, samo kažu: &quot;Mi smo Allahovi i mi ćemo se Njemu vratiti!&quot;"/>
		<aya index="157" text="Njih čeka oprost od Gospodara njihova i milost; oni su na Pravome putu!"/>
		<aya index="158" text="Safa i Merva su Allahova časna mjesta, zato onaj koji Kabu hodočasti ili umru obavi ne čini nikakav prijestup ako krene oko njih. A onaj koji drage volje učini kakvo dobro djelo – pa, Allah je doista blagodaran i sve zna."/>
		<aya index="159" text="One koji budu tajili jasne dokaze, koje smo Mi objavili, i Pravi put, koji smo u Knjizi ljudima označili, njih će Allah prokleti, a prokleće ih i oni koji imaju pravo da proklinju;"/>
		<aya index="160" text="oprostiću samo onima koji se pokaju i poprave i to javno ispolje, a Ja primam pokajanje i Ja sam milostiv."/>
		<aya index="161" text="Oni koji ne vjeruju i koji kao nevjernici umru – zaslužuju, doista, prokletstvo Allahovo i meleka i svih ljudi,"/>
		<aya index="162" text="u njemu će vječno ostati, a patnja njihova neće jenjavati, niti će im se odlagati."/>
		<aya index="163" text="A vaš Bog – jedan je Bog! Nema boga osim Njega, Milostivog, Samilosnog!"/>
		<aya index="164" text="Stvaranje nebesa i Zemlje, smjena noći i dana, lađa koja morem plovi s korisnim tovarom za ljude, kiša koju Allah pušta s neba pa tako u život vraća zemlju nakon mrtvila njezina – po kojoj je rasijao svakojaka živa bića, promjena vjetrova, oblaci koji između neba i Zemlje lebde – doista su dokazi za one koji imaju pameti."/>
		<aya index="165" text="Ima ljudi koji su umjesto Allaha kumire prihvatili, vole ih kao što se Allah voli, ali pravi vjernici još više vole Allaha. A da znaju mnogobošci da će onda kada dožive patnju – svu moć samo Allah imati i da će Allah strahovito kažnjavati –"/>
		<aya index="166" text="kada će se glavešine, za kojima su se drugi povodili, svojih sljedbenika odreći i kada će veze koje su ih vezale prekinute biti, i oni patnju doživjeti,"/>
		<aya index="167" text="kada će sljedbenici njihovi uzviknuti: &quot;Da nam je samo da se vratimo, pa da se i mi njih odreknemo kao što su se oni nas odrekli!&quot; Eto, tako će Allah njima djela njihova po njih kobnim pokazati i oni iz vatre neće izlaziti."/>
		<aya index="168" text="O ljudi, jedite od onoga što ima na Zemlji, ali samo ono što je dopušteno i što je prijatno, i ne slijedite šejtanove stope, jer vam je on neprijatelj očevidni!"/>
		<aya index="169" text="On vas navraća na grijeh i razvrat i na to da o Allahu govorite ono što ne znate."/>
		<aya index="170" text="A kada im se rekne: &quot;Slijedite Allahovu Objavu!&quot; – oni odgovaraju: &quot;Nećemo, slijedićemo ono na čemu smo zatekli pretke svoje.&quot; – Zar i onda kada im preci nisu ništa shvaćali i kada nisu na Pravome putu bili?!"/>
		<aya index="171" text="Oni koji neće da vjeruju slični su stoci na koju se viče, ali ona čuje samo zov i viku. Gluhi, nijemi i slijepi – oni ništa ne shvaćaju."/>
		<aya index="172" text="O vjernici, jedite ukusna jela koja smo vam podarili i budite Allahu zahvalni, ta vi se samo Njemu klanjate!"/>
		<aya index="173" text="On vam jedino zabranjuje: strv i krv i svinjsko meso, i ono što je zaklano u nečije drugo ime, a ne u Allahovo. A onome ko bude primoran, ali ne iz želje, tek toliko da glad utoli, njemu grijeh nije. – Allah zaista prašta i milostiv je."/>
		<aya index="174" text="Oni koji taje ono što je Allah u Knjizi objavio i to zamjenjuju za nešto što malo vrijedi – oni u trbuhe svoje ne trpaju ništa drugo do ono što će ih u vatru dovesti; na Sudnjem danu Allah ih neće ni osloviti, niti ih očistiti – njih čeka patnja nesnosna."/>
		<aya index="175" text="Oni su umjesto Pravoga puta izabrali zabludu, a umjesto oprosta zaslužili patnju; – i koliko su oni samo neosjetljivi na vatru!"/>
		<aya index="176" text="To je zato što je Allah objavio Knjigu, pravu istinu. A neslozi onih čija su mišljenja o Knjizi suprotna doista nema kraja."/>
		<aya index="177" text="Nije čestitost u tome da okrećete lica svoja prema istoku i zapadu; čestiti su oni koji vjeruju u Allaha i u onaj svijet, i u meleke, i u knjige, i u vjerovjesnike, i koji od imetka, iako im je drag, daju rođacima, i siročadi, i siromasima, i putnicima, i prosjacima, i za otkup iz ropstva, i koji molitvu obavljaju i zekat daju, i koji obavezu svoju, kada je preuzmu, ispunjavaju, naročito oni koji su izdržljivi u neimaštini, i u bolesti, i u boju ljutom. Oni su iskreni vjernici, i oni se Allaha boje i ružnih postupaka klone."/>
		<aya index="178" text="O vjernici! Propisuje vam se odmazda za ubijene: slobodan – za slobodna, i rob – za roba, i žena – za ženu. A onaj kome rod ubijenog oprosti, neka oni velikodušno postupe, a neka im on dobročinstvom uzvrati. To je olakšanje od Gospodara vašeg, i milost. A ko nasilje izvrši i poslije toga, njega bolna patnja čeka."/>
		<aya index="179" text="U odmazdi vam je – opstanak, o razumom obdareni, da biste se ubijanja okanili!"/>
		<aya index="180" text="Kada neko od vas bude na samrti, ako ostavlja imetak, propisuje vam se, kao obaveza za one koji se Allaha boje, da pravedno učini oporuku roditeljima i bližnjima."/>
		<aya index="181" text="Onaj ko je izmijeni, a zna kako glasi – pa grijeh za to pada na one koji je mijenjaju; – a Allah, zaista, sve čuje i zna."/>
		<aya index="182" text="A onaj ko se plaši da je oporučilac nenamjerno zastranio ili namjerno zgriješio pa ih izmiri, nema mu grijeha. – Allah, zaista, prašta i samilostan je."/>
		<aya index="183" text="O vjernici! Propisuje vam se post, kao što je propisan onima prije vas, da biste se grijeha klonili,"/>
		<aya index="184" text="i to neznatan broj dana; a onome od vas koji bude bolestan ili na putu – isti broj drugih dana. Onima koji ga jedva podnose – otkup je da jednog siromaha nahrane. A ko drage volje da više, za njega je bolje. A bolje vam je, neka znate, da postite."/>
		<aya index="185" text="U mjesecu ramazanu počelo je objavljivanje Kur'ana, koji je putokaz ljudima i jasan dokaz Pravoga puta i razlikovanja dobra od zla. Ko od vas u tom mjesecu bude kod kuće, neka ga u postu provede, a ko se razboli ili se na putu zadesi, neka isti broj dana naposti – Allah želi da vam olakša, a ne da poteškoće imate – da određeni broj dana ispunite, i da Allaha veličate zato što vam je ukazao na Pravi put, i da zahvalni budete."/>
		<aya index="186" text="A kada te robovi Moji za Mene upitaju, Ja sam, sigurno, blizu: odazivam se molbi molitelja kad Me zamoli. Zato neka oni pozivu Mome udovolje i neka vjeruju u Mene, da bi bili na Pravome putu."/>
		<aya index="187" text="Dozvoljava vam se da se u noćima dok traje post sastajete sa svojim ženama; one su odjeća vaša, a vi ste njihova odjeća. Allah zna da vam je bilo teško, pa je prihvatio pokajanje vaše i oprostio vam. Zato se sada sastajte sa njima u želji da dobijete ono što vam je Allah već odredio. Jedite i pijte sve dok ne budete mogli razlikovati bijelu nit od crne niti zore; od tada postite sve do noći. Sa ženama ne smijete imati snošaja dok ste u i‘tikafu u džamijama. To su Allahove granice, i ne približujte im se! Eto tako Allah objašnjava ljudima propise Svoje da bi se onoga što im je zabranjeno klonili."/>
		<aya index="188" text="Ne jedite imovinu jedan drugoga na nepošten način i ne parničite se zbog nje pred sudijama da biste na grješan način i svjesno dio tuđe imovine pojeli!"/>
		<aya index="189" text="Pitaju te o mlađacima. Reci: &quot;Oni su ljudima oznake o vremenu i za hadžiluk.&quot; Ne iskazuje se čestitost u tome da sa stražnje strane u kuće ulazite, nego je čestitost u tome da se Allaha bojite. U kuće na vrata njihova ulazite i Allaha se bojte da biste postigli ono što želite."/>
		<aya index="190" text="I borite se na Allahovom putu protiv onih koji se bore protiv vas, ali vi ne otpočinjite borbu! – Allah, doista, ne voli one koji zapodijevaju kavgu."/>
		<aya index="191" text="I napadajte takve gdje god ih sretnete i progonite ih odande odakle su oni vas prognali. A zlostavljanje je teže od ubijanja! I ne borite se protiv njih kod Časnoga hrama, dok vas oni tu ne napadnu. Ako vas napadnu, onda ih ubijajte! – neka takva bude kazna za nevjernike."/>
		<aya index="192" text="A ako se prođu – pa, Allah zaista prašta i samilostan je."/>
		<aya index="193" text="I borite se protiv njih sve dok mnogoboštva ne nestane i dok se Allahova vjera slobodno ispovijedati ne mogne. Pa ako se okane, onda neprijateljstvo prestaje, jedino protiv nasilnika ostaje."/>
		<aya index="194" text="Sveti mjesec je za sveti mjesec, a i u svetinjama vrijedi odmazda: onima koji vas napadnu uzvratite istom mjerom i Allaha se bojte, i znajte da je Allah na strani onih koji se grijeha klone."/>
		<aya index="195" text="I imetak na Allahovom putu žrtvujte, i sami sebe u propast ne dovodite, i dobro činite – Allah, zaista, voli one koji dobra djela čine."/>
		<aya index="196" text="Hadž i umru radi Allaha izvršavajte! A ako budete spriječeni, onda kurbane koji vam se nađu pri ruci zakoljite, a glave svoje, dok kurbani ne stignu do mjesta svoga, ne brijte. A onaj među vama koji se razboli ili ga glavobolja muči, neka se postom, ili milostinjom, ili kurbanom iskupi. Kada budete slobodni, obavite umru do hadža i zakoljite kurban do koga možete lahko doći. A onaj ko ga ne nađe neka posti tri dana u danima hadža, i sedam dana po povratku – to jest punih deset dana. To je za onoga koji nije iz Mekke. I bojte se Allaha i znajte da On teško kažnjava."/>
		<aya index="197" text="Hadž je u određenim mjesecima; onom ko se obaveže da će u njima hadž obavljati nema snošaja sa ženama i nema ružnih riječi, i nema svađe u danima hadža. A za dobro koje učinite Allah zna. I onim, što vam je potrebno za put, snabdijte se. A najbolja opskrba je bogobojaznost. I Mene se bojte, o razumom obdareni!"/>
		<aya index="198" text="Ne pripisuje vam se u grijeh ako od Gospodara svoga molite da vam pomogne da nešto steknete. A kada pođete sa Arefata, spominjite Allaha kod časnih mjesta; spominjite Njega, jer vam je On ukazao na Pravi put, a prije toga ste bili u zabludi."/>
		<aya index="199" text="Zatim krenite odakle kreću ostali ljudi i tražite od Allaha oprosta, jer Allah, uistinu, prašta i samilostan je."/>
		<aya index="200" text="A kad završite obrede vaše, opet spominjite Allaha, kao što spominjete pretke vaše, i još više Ga spominjite! Ima ljudi koji govore: &quot;Daj Ti nama, Gospodaru naš, na ovome svijetu!&quot; Takvi na onom svijetu neće imati ništa."/>
		<aya index="201" text="A ima i onih koji govore: &quot;Gospodaru naš, podaj nam dobro i na ovome i na onome svijetu, i sačuvaj nas patnje u ognju!&quot;"/>
		<aya index="202" text="Njih čeka nagrada koju su zaslužili! – A Allah brzo sviđa račune."/>
		<aya index="203" text="I spominjite Allaha u određenim danima. A ni onome ko požuri i ostane samo dva dana nije grijeh; a neće se ogriješiti ni onaj koji se dulje zadrži, samo ako se grijeha kloni. I bojte se Allaha i znajte da ćete svi biti pred Njim sakupljeni."/>
		<aya index="204" text="Ima ljudi čije te riječi o životu na ovome svijetu oduševljavaju i koji se pozivaju na Allaha kao svjedoka za ono što je u srcima njihovim, a najljući su protivnici."/>
		<aya index="205" text="Čim se neki od njih dočepa položaja, nastoji napraviti na Zemlji nered, ništeći usjeve i stoku. – A Allah ne voli nered!"/>
		<aya index="206" text="A kada mu se rekne: &quot;Boj se Allaha!&quot; – on onda iz inada griješi. Njemu je dosta Džehennem, a on je, doista, grozno boravište."/>
		<aya index="207" text="Ima ljudi koji se žrtvuju da bi Allaha umilostivili – a Allah je milostiv robovima Svojim."/>
		<aya index="208" text="O vjernici, živite svi u miru i ne idite stopama šejtanovim; on vam je, zaista, neprijatelj otvoreni."/>
		<aya index="209" text="A ako skrenete, nakon što su vam već došli jasni dokazi, onda znajte da je Allah silan i mudar."/>
		<aya index="210" text="Čekaju li oni da im Allahova kazna dođe iz vedra neba, i meleki, i da bude svemu kraj?! – A Allahu se sve vraća."/>
		<aya index="211" text="Upitaj sinove Israilove koliko smo im jasnih dokaza dali! A one koji preinačuju Allahove dokaze, kada su im već došli, Allah će zaista strahovito kazniti."/>
		<aya index="212" text="Nevjernicima se život na ovome svijetu čini lijepim i oni se rugaju onima koji vjeruju. A na Sudnjem danu biće iznad njih oni koji su se Allaha bojali i grijeha klonili. – A Allah daje u obilju onome kome On hoće, bez računa."/>
		<aya index="213" text="Svi ljudi su sačinjavali jednu zajednicu, i Allah je slao vjerovjesnike da donose radosne vijesti i opomene, i po njima je slao Knjigu, samu istinu, da se po njoj sudi ljudima u onome u čemu se ne bi oni slagali. A povod neslaganju bila je međusobna zavist, baš od onih kojima je data Knjiga, i to kada su im već bili došli jasni dokazi; i onda bi Allah, voljom Svojom, uputio vjernike da shvate pravu istinu o onome u čemu se nisu slagali. – A Allah ukazuje na Pravi put onome kome On hoće."/>
		<aya index="214" text="Zar vi mislite da ćete ući u Džennet, a još niste iskusili ono što su iskusili oni koji su prije vas bili i nestali? Njih su satirale neimaština i bolest, i toliko su bili uznemiravani da bi i poslanik, i oni koji su s njim vjerovali – uzviknuli: &quot;Kada će već jednom Allahova pomoć!?&quot; Eto, Allahova pomoć je zaista blizu!"/>
		<aya index="215" text="Pitaju te kome će udjeljivati. Reci: &quot;Imetak koji udjeljujete neka pripadne roditeljima, i rođacima, i siročadi, i siromasima, i putnicima; a za dobro koje učinite Allah sigurno zna.&quot;"/>
		<aya index="216" text="Propisuje vam se borba, mada vam nije po volji! – Ne volite nešto, a ono može biti dobro za vas; nešto volite, a ono ispadne zlo po vas. – Allah zna, a vi ne znate."/>
		<aya index="217" text="Pitaju te o svetom mjesecu, o ratovanju u njemu. Reci: &quot;Ratovanje u njemu je veliki grijeh; ali je nevjerovanje u Allaha i odvraćanje od Njegova puta i časnih mjesta i izgonjenje stanovnika njegovih iz njih još veći grijeh kod Allaha. A zlostavljanje je gore od ubijanja! Oni će se neprestano boriti protiv vas da vas odvrate od vjere vaše, ako budu mogli. A oni među vama koji od svoje vjere otpadnu i kao nevjernici umru – njihova djela biće poništena i na ovome i na onome svijetu, i oni će stanovnici Džehennema biti, u njemu će vječno ostati."/>
		<aya index="218" text="Oni koji vjeruju i koji se isele i bore na Allahovom putu, oni se mogu nadati Allahovoj milosti. – A Allah prašta i samilostan je."/>
		<aya index="219" text="Pitaju te o vinu i kocki. Reci: &quot;Oni donose veliku štetu, a i neku korist ljudima, samo je šteta od njih veća od koristi.&quot; I pitaju te koliko da udjeljuju. Reci: &quot;Višak!&quot; Eto, tako vam Allah objašnjava propise da biste razmislili"/>
		<aya index="220" text="i o ovome i o onome svijetu. I pitaju te o siročadi. Reci: &quot;Bolje je imanja njihova unaprijediti!&quot; A ako budete s njima zajedno živjeli, pa oni su braća vaša, a Allah umije razlikovati pokvarenjaka od dobročinitelja. Da je Allah htio, mogao vam je propisati ono što vam je teško; On je, doista, silan i mudar."/>
		<aya index="221" text="Ne ženite se mnogoboškinjama dok ne postanu vjernice; uistinu je robinja-vjernica bolja od mnogoboškinje, makar vam se i sviđala. Ne udavajte vjernice za mnogobošce dok ne postanu vjernici; uistinu je rob-vjernik bolji od mnogobošca, makar vam se i dopadao. Oni zovu u Džehennem, a Allah, voljom Svojom, nudi Džennet i oprost, i objašnjava ljudima dokaze Svoje, da bi razmislili."/>
		<aya index="222" text="I pitaju te o mjesečnom pranju. Reci: &quot;To je neprijatnost.&quot; Zato ne općite sa ženama za vrijeme mjesečnog pranja, i ne prilazite im dok se ne okupaju. A kada se okupaju, onda im prilazite onako kako vam je Allah naredio. – Allah zaista voli one koji se često kaju i voli one koji se mnogo čiste."/>
		<aya index="223" text="Žene vaše su njive vaše, i vi njivama vašim prilazite kako hoćete, a pripremite što i za duše svoje. I bojte se Allaha i znajte da ćete pred Njega stati. A ti obraduj prave vjernike!"/>
		<aya index="224" text="I neka vam zakletva Allahom ne bude prepreka u ispravnom životu, na putu čestitosti i u nastojanju da pomirite ljude. – A Allah sve čuje i sve zna."/>
		<aya index="225" text="Allah vas neće kazniti ako se nenamjerno zakunete, ali će vas kazniti ako pod zakletvom nešto namjerno učinite. – A Allah prašta i blag je."/>
		<aya index="226" text="Onima koji se zakunu da se neće približavati ženama svojim, rok je samo četiri mjeseca; i ako se vrate ženama – pa, Allah zaista prašta i milostiv je;"/>
		<aya index="227" text="a ako odluče da se rastave – pa, Allah doista sve čuje i zna."/>
		<aya index="228" text="Raspuštenice neka čekaju tri mjesečna pranja; i nije im dopušteno kriti ono što je Allah stvorio u matericama njihovim, ako u Allaha i u onaj svijet vjeruju. Muževi njihovi imaju pravo da ih, dok one čekaju, vrate ako žele dobro djelo učiniti. One imaju isto toliko prava koliko i dužnosti, prema zakonu – samo, muževi imaju prednost pred njima za jedan stepen. – A Allah je silan i mudar."/>
		<aya index="229" text="Puštanje može biti dvaput, pa ih ili velikodušno zadržati ili im na lijep način razvod dati. A vama nije dopušteno uzimati bilo šta od onoga što ste im darovali, osim ako se njih dvoje plaše da Allahove propise neće izvršavati. A ako se bojite da njih dvoje Allahove propise neće izvršavati, onda im nije grehota da se ona otkupi. To su Allahovi propisi, pa ih ne narušavajte! A oni koji Allahove propise narušavaju, nepravedni su."/>
		<aya index="230" text="A ako je opet pusti, onda mu se ne može vratiti što se neće za drugoga muža udati. Pa ako je ovaj pusti, onda njima dvoma nije grijeh da se jedno drugome vrate, ako misle da će Allahove propise izvršavati; to su Allahove odredbe, On ih objašnjava ljudima koji žele znati."/>
		<aya index="231" text="Kada pustite žene, onda ih, prije nego što ispune njima propisano vrijeme za čekanje, ili na lijep način zadržite ili ih velikodušno otpremite. I ne zadržavajte ih da biste im učinili nasilje; a onaj ko tako postupi – ogriješio se prema sebi. Ne igrajte se Allahovim propisima i neka vam je na umu blagodat koju vam Allah daje, i Knjiga, i mudrost koju vam objavljuje, kojom vas savjetuje. Allaha se bojte i da Allah sve zna – na umu imajte!"/>
		<aya index="232" text="A kada pustite žene i one ispune njima propisano vrijeme za čekanje, ne smetajte im da se ponovo udaju za svoje muževe, kada se slože da lijepo žive. Ovim se savjetuju oni među vama koji vjeruju u Allaha i u onaj svijet. To vam je bolje i ljepše. A Allah sve zna, a vi ne znate."/>
		<aya index="233" text="Majke neka doje djecu svoju pune dvije godine onima koji žele da dojenje potpuno bude. Otac djeteta ih je dužan prema svojoj mogućnosti hraniti i odijevati. Niko neka se ne zadužuje iznad mogućnosti svojih: majka ne smije trpiti štetu zbog djeteta svoga, a ni otac zbog svoga djeteta. I nasljednik je dužan sve to. A ako njih dvoje na lijep način i sporazumno odluče dijete odbiti, to nije grijeh. A ako zaželite da djeci svojoj dojilje nađete – pa, nije grijeh kada od srca ono što ste naumili dadete. Allaha se bojte i znajte da Allah dobro vidi ono što radite."/>
		<aya index="234" text="Žene su dužne čekati četiri mjeseca i deset dana poslije smrti svojih muževa. I kada one ispune njima propisano vrijeme za čekanje, vi niste odgovorni za ono što one, po zakonu, sa sobom urade – a Allah dobro zna ono što vi radite."/>
		<aya index="235" text="I nije vam grehota ako tim ženama na znanje date da ćete ih vi zaprositi ili ako to u dušama svojim krijete. Allah zna da ćete o njima misliti, ali im potajno ništa ne obećavajte, samo pošteno govorite. I ne odlučujte se na brak prije nego što propisano vrijeme za čekanje ne isteče; i imajte na umu da Allah zna šta je u dušama vašim, pa Ga se pričuvajte, i znajte da On prašta i da je blag."/>
		<aya index="236" text="Nije vaš grijeh ako žene pustite prije nego što u odnos s njima stupite, ili prije nego što im vjenčani dar odredite. I velikodušno ih darujte darom, zakonom propisanim: imućan prema svome stanju, a siromah prema svome; to je dužnost za one koji žele dobro djelo učiniti."/>
		<aya index="237" text="A ako ih pustite prije nego što ste u odnos sa njima stupili, a već ste im vjenčani dar odredili, one će zadržati polovinu od onoga što ste odredili, osim ako se ne odreknu ili ako se ne odrekne onaj koji odlučuje o sklapanju braka; a ako se odreknete, to je bliže čestitosti. I ne zaboravite da jedni prema drugima velikodušni budete, ta Allah zaista vidi šta radite."/>
		<aya index="238" text="Redovno molitvu obavljajte, naročito onu krajem dana, i pred Allahom ponizno stojte."/>
		<aya index="239" text="Ako se budete nečega bojali, onda hodeći ili jašući. A kada budete sigurni, spominjite Allaha onako kako vas je On naučio onome što niste znali."/>
		<aya index="240" text="Oni među vama kojima se primiče smrt, a koji ostavljaju iza sebe žene – trebaju im oporukom unaprijed za godinu dana odrediti izdržavanje i da se one ne udaljuju iz kuće. A ako je same napuste, vi niste odgovorni za ono što one sa sobom, po zakonu, urade; – a Allah je silan i mudar."/>
		<aya index="241" text="Raspuštenicama pripada pristojna otpremnina, dužnost je da im to daju oni koji se Allaha boje!"/>
		<aya index="242" text="Allah vam tako objašnjava propise Svoje da biste razmislili."/>
		<aya index="243" text="Zar nisi čuo o onima koji su iz straha od smrti iz zemlje svoje pobjegli – a bijaše ih na hiljade. Allah im je rekao: &quot;Pomrite!&quot; – a poslije ih je oživio. Allah je, zaista, dobar prema ljudima, ali većina ljudi ne zahvaljuje."/>
		<aya index="244" text="I borite se na Allahovom putu i znajte da Allah sve čuje i sve zna."/>
		<aya index="245" text="Ko je taj koji će Allahu drage volje zajam dati, pa da mu ga On mnogostruko vrati? – A Allah uskraćuje i obilno daje, i Njemu ćete se povratiti."/>
		<aya index="246" text="Zar nisi čuo da su prvaci sinova Israilovih poslije Musaa svom vjerovjesniku rekli: &quot;Postavi nam vladara da bismo se na Allahovom putu borili!&quot; – &quot;Možda se vi nećete boriti, ako vam borba bude propisana?&quot; – reče on. – &quot;Zašto da se ne borimo na Allahovom putu&quot; – rekoše – &quot;mi koji smo iz zemlje naše prognani i od sinova naših odvojeni?&quot; A kada im borba bi propisana, oni, osim malo njih, zatajiše. A Allah dobro zna one koji su sami prema sebi nepravedni."/>
		<aya index="247" text="&quot;Allah vam je odredio Taluta za vladara&quot; – reče im vjerovjesnik njihov. – &quot;Odakle da nam još on bude vladar kada smo mi preči od njega da vladamo? Njemu ni veliko bogatstvo nije dato&quot; – rekoše oni. – &quot;Allah je njega da vlada vama izabrao&quot; – reče on – &quot;i velikim znanjem i snagom tjelesnom ga obdario, a Allah daje vlast kome On hoće. Allah je neizmjerno dobar i On zna sve.&quot;"/>
		<aya index="248" text="&quot;Znak njegove vlasti&quot; – reče im vjerovjesnik njihov – &quot;biće kovčeg koji će vam stići i koji će meleki nositi, u kome će biti smirenje za vas od Gospodara vašeg i ostatak onoga što su Musa i Harun ostavili. To vam je, zaista, dokaz, ako ste vjernici!&quot;"/>
		<aya index="249" text="I kad Talut vojsku izvede, reče: &quot;Allah će vas staviti na iskušenje kraj jedne rijeke; onaj ko se napije iz nje – nije moj, a onaj ko se ne napije, jedino ako šakom zahvati, moj je.&quot; I oni se, osim malo njih, napiše iz nje. I kada je pređoše, on i oni koji su s njim vjerovali – povikaše: &quot;Mi danas ne možemo izići na kraj sa Džalutom i vojskom njegovom!&quot; Ali oni koji su tvrdo vjerovali da će pred Allaha izići rekoše: &quot;Koliko su puta malobrojne čete, Allahovom voljom, nadjačale mnogobrojne čete!&quot; – A Allah je na strani izdržljivih."/>
		<aya index="250" text="I kad nastupiše prema Džalutu i vojsci njegovoj, oni zamoliše: &quot;Gospodaru naš, nadahni nas izdržljivošću i učvrsti korake naše i pomozi nas protiv naroda koji ne vjeruje!&quot;"/>
		<aya index="251" text="I oni ih, Allahovom voljom, poraziše, i Davud ubi Džaluta, i Allah mu dade i vlast i vjerovjesništvo, i nauči ga onome čemu je On htio. A da Allah ne suzbija ljude jedne drugima, na Zemlji bi, doista, nered nastao – ali, Allah je dobar svim svjetovima."/>
		<aya index="252" text="To su Allahove pouke koje Mi tebi istinito kazujemo. A ti si, zaista, poslanik!"/>
		<aya index="253" text="Neke od tih poslanika odlikovali smo više nego druge. S nekima od njih je Allah govorio, a neke je za više stepeni izdigao. A Isau, sinu Merjeminu, jasne smo dokaze dali i Džibrilom ga podržali. Da je Allah htio, ne bi se međusobno onī poslije njih ubijali, kad su im jasni dokazi već došli, ali oni su se razišli; neki od njih su vjerovali, a neki su poricali. A da je Allah htio, oni se ne bi međusobno ubijali, ali Allah radi ono što On želi."/>
		<aya index="254" text="O vjernici, udijelite dio od onoga čime vas Mi darujemo, prije nego što dođe Dan kada neće biti ni otkupa, ni prijateljstva, ni posredništva! – A nevjernici sami sebi čine nepravdu."/>
		<aya index="255" text="Allah je – nema boga osim Njega – Živi i Vječni! Ne obuzima Ga ni drijemež ni san! Njegovo je ono što je na nebesima i ono što je na Zemlji! Ko se može pred Njim zauzimati za nekoga bez dopuštenja Njegova?! On zna šta je bilo i prije njih i šta će biti poslije njih, a od onoga što On zna – drugi znaju samo onoliko koliko On želi. Moć Njegova obuhvaća i nebesa i Zemlju i Njemu ne dojadi održavanje njihovo; On je Svevišnji, Veličanstveni!"/>
		<aya index="256" text="U vjeru nema prisiljavanja – Pravi put se jasno razlikuje od zablude! Onaj ko ne vjeruje u šejtana, a vjeruje u Allaha – drži se za najčvršću vezu, koja se neće prekinuti. – A Allah sve čuje i zna."/>
		<aya index="257" text="Allah je zaštitnik onih koji vjeruju i On ih izvodi iz tmina na svjetlo, a onima koji ne vjeruju – zaštitnici su šejtani i oni ih odvode sa svjetla na tmine; oni će biti stanovnici Džehennema, oni će u njemu vječno ostati."/>
		<aya index="258" text="Zar nisi čuo za onoga koji se sa Ibrahimom o njegovu Gospodaru prepirao, onda kada mu je Allah carstvo dao? Kad Ibrahim reče: &quot;Gospodar moj je Onaj koji život i smrt daje&quot; – on odgovori: &quot;Ja dajem život i smrt!&quot; – &quot;Allah čini da Sunce izlazi sa istoka&quot; – reče Ibrahim – &quot;pa učini ti da grane sa zapada!&quot; I nevjernik se zbuni. – A Allah silnicima neće ukazati na Pravi put."/>
		<aya index="259" text="Ili za onoga koji je, prolazeći pored jednog do temelja porušenog grada, povikao: &quot;Kako će Allah oživiti ove što su pomrli?&quot; I Allah učini te on umre i tako ostade stotinu godina, a onda ga oživi i zapita: &quot;Koliko si ostao?&quot; – &quot;Dan ili dio dana&quot; – odgovori. &quot;Ne&quot; – reče On – &quot;ostao si stotinu godina. Pogledaj jelo svoje i piće svoje – nije se pokvarilo; a pogledaj i magarca svoga – da te učinimo dokazom ljudima – a pogledaj i kosti – vidi kako ih sastavljamo, a onda ih mesom oblažemo.&quot; I kad njemu bi jasno, on povika: &quot;Ja znam da Allah sve može!&quot;"/>
		<aya index="260" text="A kada Ibrahim reče: &quot;Gospodaru moj, pokaži mi kako mrtve oživljuješ!&quot; – On reče: &quot;Zar ne vjeruješ?&quot; – &quot;Vjerujem&quot; – odgovori on – &quot;ali bih da mi se srce smiri.&quot; – &quot;Uzmi četiri ptice&quot; – reče On – &quot;i isijeci ih, pa pojedine komade njihove stavi na razne brežuljke, zatim ih pozovi, brzo će ti doći. Znaj da je Allah silan i mudar.&quot;"/>
		<aya index="261" text="Oni koji imanja svoja troše na Allahovom putu liče na onoga koji posije zrno iz kojeg nikne sedam klasova i u svakom klasu po stotinu zrna. – A Allah će onome kome hoće dati i više; Allah je neizmjerno dobar i sve zna."/>
		<aya index="262" text="One koji troše imetke svoje na Allahovu putu, a onda ono što potroše ne poprate prigovaranjem i uvredama, čeka nagrada u Gospodara njihova – ničega se oni neće bojati i ni za čim oni neće tugovati."/>
		<aya index="263" text="Lijepa riječ i izvinjenje vrjedniji su od milostinje koju prati vrijeđanje. – A Allah nije ni o kome ovisan i blag je."/>
		<aya index="264" text="O vjernici, ne kvarite svoju milostinju prigovaranjem i uvredama, kao što to čine oni koji troše imetak svoj da bi se ljudima pokazali, a ne vjeruju ni u Allaha ni u onaj svijet; oni su slični litici sa oskudnom zemljom kada se na nju sruči pljusak, pa je ogoli; oni neće dobiti nikakvu nagradu za ono što su uradili. – A onima koji neće da vjeruju Allah neće ukazati na Pravi put."/>
		<aya index="265" text="Oni koji troše imetke svoje u želji da steknu naklonost Allahovu i da im to postane navika – liče vrtu na visoravni na koji se izliva obilna kiša, pa daje dvostruk plod; ako ne bude kiše obilne, bude kiše rosulje. – A Allah dobro vidi ono što vi radite."/>
		<aya index="266" text="Kome bi od vas bilo drago da posjeduje bašču punu palmi i vinove loze kroz koju teku rijeke i u kojoj ima svakojakih plodova, a da je ostario i da ima nejaku djecu, a da onda naiđe vatrena oluja preko nje i ona izgori? – Tako vam Allah objašnjava dokaze da biste razmislili."/>
		<aya index="267" text="O vjernici, udjeljujte od lijepih stvari koje stječete i od onoga što vam Mi iz zemlje dajemo, ne izdvajajte ono što ne vrijedi da biste to udijelili – kada ni vi sami ne biste to primili, osim zatvorenih očiju. I znajte da Allah nije ni o kome ovisan i da je hvale dostojan."/>
		<aya index="268" text="Šejtan vas plaši neimaštinom i navraća vas da budete škrti, a Allah vam obećava oprost i nagradu Svoju; Allah je neizmjerno dobar i zna sve,"/>
		<aya index="269" text="On daruje znanje onome kome On hoće, a onaj kome je znanje darovano – darovan je blagom neizmjernim. A shvatiti mogu samo oni koji su razumom obdareni."/>
		<aya index="270" text="Za sve što potrošite i što zavjetujete – Allah, sigurno, za to zna! – A nevaljalima neće niko moći pomoći."/>
		<aya index="271" text="Lijepo je kada javno dajete milostinju, ali je za vas bolje da je dajete siromasima kad niko ne vidi, i On će preći preko nekih vaših hrđavih postupaka. – A Allah dobro zna ono što radite."/>
		<aya index="272" text="Ti nisi dužan da ih na Pravi put izvedeš, Allah izvodi na Pravi put onoga koga On hoće. Imetak koji udijelite drugima u vašu je korist, ono što udijelite drugima neka bude samo Allahu za ljubav – a ono što od imetka udijelite drugima nadoknadiće vam se potpuno, neće vam biti učinjeno krivo –"/>
		<aya index="273" text="i to siromasima koji, zauzeti na Allahovom putu, nemaju vremena zarađivati pa onaj koji nije u to upućen misli da su, zbog skromnosti, imućni; poznaćeš ih po izgledu njihovu, oni proseći ne dodijavaju ljudima. – A ono što od imetka drugima date – Allah, sigurno, za to zna."/>
		<aya index="274" text="Oni koji udjeljuju imanja svoja i noću i danju, tajno i javno, dobiće nagradu od Gospodara svoga; i ničega se oni neće bojati i ni za čim oni neće tugovati."/>
		<aya index="275" text="Oni koji se kamatom bave dići će se kao što će se dići onaj koga je dodirom šejtan izbezumio, zato što su govorili: &quot;Kamata je isto što i trgovina.&quot; A Allah je dozvolio trgovinu, a zabranio kamatu. Onome do koga dopre pouka Gospodara njegova – pa se okani, njegovo je ono što je prije stekao, njegov slučaj će Allah rješavati; a oni koji to opet učine – biće stanovnici Džehennema, u njemu će vječno ostati."/>
		<aya index="276" text="Allah uništava kamatu, a unaprjeđuje milosrđa. Allah ne voli nijednog nevjernika, grješnika."/>
		<aya index="277" text="One koji vjeruju i čine dobra djela i molitvu obavljaju i zekat daju čeka nagrada kod Gospodara njihova; i ničega se oni neće bojati i ni za čim oni neće tugovati."/>
		<aya index="278" text="O vjernici, bojte se Allaha i od ostatka kamate odustanite, ako ste pravi vjernici."/>
		<aya index="279" text="Ako ne učinite, eto vam onda, neka znate – rata od Allaha i Poslanika Njegova! A ako se pokajete, ostaće vam glavnice imetaka vaših, nećete nikoga oštetiti, niti ćete oštećeni biti."/>
		<aya index="280" text="A ako je u nevolji, onda pričekajte dok bude imao; a još vam je bolje, neka znate, da dug poklonite."/>
		<aya index="281" text="I bojte se Dana kada ćete se svi Allahu vratiti, kada će se svakome ono što je zaslužio isplatiti – nikome krivo neće učinjeno biti."/>
		<aya index="282" text="O vjernici, zapišite kada jedan od drugog pozajmljujete do određenoga roka. I neka jedan pisar između vas to vjerno napiše i neka se pisar ne uzdržava da napiše, ta Allah ga je poučio; neka on piše, a dužnik neka mu u pero kazuje i neka se boji Allaha, Gospodara svoga, i neka ne umanji ništa od toga. A ako je dužnik rasipnik ili slab, ili ako nije u stanju u pero kazivati, onda neka kazuje njegov staratelj, i to vjerno. I navedite dva svjedoka, dva muškarca vaša, a ako nema dvojice muškaraca, onda jednog muškarca i dvije žene, koje prihvaćate kao svjedoke; ako jedna od njih dvije zaboravi, neka je druga podsjeti. Svjedoci se trebaju na svaki poziv odazivati. I neka vam ne bude mrsko da ga utanačite pismeno, bio mali ili veliki, s naznakom roka vraćanja. To vam je kod Allaha ispravnije i prilikom svjedočenja jače, i da ne sumnjate – bolje; ali, ako je riječ o robi koju iz ruke u ruku obrćete, onda nećete zgriješiti ako to ne zapišete. Navedite svjedoke i kada kupoprodajne ugovore zaključujete i neka ne bude oštećen ni pisar, ni svjedok. A ako to učinite, onda ste zgriješili. I bojte se Allaha – Allah vas uči, i Allah sve zna."/>
		<aya index="283" text="Ako ste na putu, a ne nađete pisara, onda uzmite zalog. A ako jedan kod drugog nešto pohranite, neka onaj opravda ukazano mu povjerenje i neka se boji Allaha, Gospodara svoga. I ne uskratite svjedočenje; ko ga uskrati, srce njegovo će biti grješno, a Allah dobro zna ono što radite."/>
		<aya index="284" text="Allahovo je sve što je na nebesima i što je na Zemlji! Pokazivali vi ono što je u dušama vašim ili to krili Allah će vas za to pitati; oprostiće onome kome On hoće, a kazniće onoga koga On hoće – Allah je kadar sve."/>
		<aya index="285" text="Poslanik vjeruje u ono što mu se objavljuje od Gospodara njegova, i vjernici – svaki vjeruje u Allaha, i meleke Njegove, i knjige Njegove, i poslanike Njegove: &quot;Mi ne izdvajamo nijednog od poslanika Njegovih.&quot; I oni govore: &quot;Čujemo i pokoravamo se; oprosti nam, Gospodaru naš; Tebi ćemo se vratiti.&quot;"/>
		<aya index="286" text="Allah nikoga ne opterećuje preko mogućnosti njegovih: u njegovu korist je dobro koje učini, a na njegovu štetu zlo koje uradi. Gospodaru naš, ne kazni nas ako zaboravimo ili što nehotice učinimo! Gospodaru naš, ne tovari na nas breme kao što si ga tovario na one prije nas! Gospodaru naš, ne stavljaj nam u dužnost ono što ne možemo podnijeti, pobriši grijehe naše i oprosti nam, i smiluj se na nas. Ti si Gospodar naš pa nam pomozi protiv naroda koji ne vjeruje!"/>
	</sura>
	<sura index="3" name="آل عمران">
		<aya index="1" text="Elif Lām Mīm."/>
		<aya index="2" text="Allah je – nema boga osim Njega – Živi i Vječni!"/>
		<aya index="3" text="On tebi objavljuje Knjigu, pravu istinu, koja prethodne potvrđuje, a Tevrat i Indžil objavio je"/>
		<aya index="4" text="još prije, kao putokaz ljudima, a objavio je i ostale koje rastavljaju istinu od neistine. One koji u Allahove riječi ne vjeruju čeka teška patnja; – a Allah je silan i strog."/>
		<aya index="5" text="Allahu ništa nije tajna ni na Zemlji ni na nebu!"/>
		<aya index="6" text="On vas oblikuje u matericama kako On hoće; nema boga osim Njega, Silnog i Mudrog!"/>
		<aya index="7" text="On tebi objavljuje Knjigu, u njoj su ajeti jasni, oni su glavnina Knjige, a drugi su manje jasni. Oni čija su srca pokvarena – željni smutnje i svog tumačenja – slijede one što su manje jasni. A tumačenje njihovo zna samo Allah. Oni koji su dobro u nauku upućeni govore: &quot;Mi vjerujemo u njih, sve je od Gospodara našeg!&quot; – A samo razumom obdareni shvaćaju."/>
		<aya index="8" text="&quot;Gospodaru naš, ne dopusti srcima našim da skrenu, kada si nam već na Pravi put ukazao, i daruj nam Svoju milost; Ti si, uistinu, Onaj koji mnogo daruje!"/>
		<aya index="9" text="Gospodaru naš, Ti ćeš sakupiti sve ljude na Dan u koji nema nikakve sumnje.&quot; – Allah će, zaista, održati obećanje."/>
		<aya index="10" text="One koji ne vjeruju – od Allahove kazne neće nimalo odbraniti ni imeci njihovi, ni djeca njihova, i oni će biti gorivo za vatru,"/>
		<aya index="11" text="biće im kao faraonovim ljudima i onima prije njih: oni su dokaze Naše smatrali lažnim, pa ih je Allah zbog grijehova njihovih uništio. – A Allah kažnjava vrlo oštro."/>
		<aya index="12" text="Reci onima koji neće da vjeruju: &quot;Bićete pobijeđeni i u Džehennemu okupljeni, a on je grozno boravište!&quot;"/>
		<aya index="13" text="Imate pouku u dvjema vojskama koje su se sukobile: jednoj, koja se borila na Allahovu putu, i drugoj, nevjerničkoj, kojoj se činilo da pred sobom ima dva puta više protivnika. A Allah Svojom pomoći čini moćnim onoga koga On hoće. To je, zaista, dalekovidnim pouka."/>
		<aya index="14" text="Ljudima se čini da je lijepo samo ono za čim žude: žene, sinovi, gomile zlata i srebra, divni konji, stoka i usjevi. To su blagodati u životu na ovome svijetu; a najljepše mjesto povratka je u Allaha."/>
		<aya index="15" text="Reci: &quot;Hoćete li da vam kažem šta je bolje od toga? Oni koji se budu Allaha bojali i grijeha klonili imaće u Gospodara svoga džennetske bašče, kroz koje će rijeke teći, u njima će vječno boraviti, i čiste žene, i Allahovu naklonost – a Allah dobro poznaje robove Svoje –"/>
		<aya index="16" text="oni koji budu govorili: 'Gospodaru naš, mi, zaista, vjerujemo; zato nam oprosti grijehe naše i sačuvaj nas patnje u ognju!';"/>
		<aya index="17" text="oni koju budu strpljivi, i istinoljubivi, i Allahu poslušni, i oni koji budu milostinju udjeljivali, i koji se budu u posljednjim satima noći za oprost molili.&quot;"/>
		<aya index="18" text="Allah svjedoči da nema drugog boga osim Njega – a i meleki i učeni – i da On postupa pravedno. – Nema boga osim Njega, Silnog i Mudrog!"/>
		<aya index="19" text="Allahu je prava vjera jedino – islam. A podvojili su se oni kojima je data Knjiga baš onda kada im je došlo saznanje, i to iz međusobne zavisti. A sa onima koji u Allahove riječi ne budu vjerovali Allah će brzo obračunati."/>
		<aya index="20" text="Ako se oni budu prepirali s tobom, reci: &quot;Ja se samo Allahu pokoravam, a i oni koji me slijede.&quot; I reci onima kojima je data Knjiga i neukima: &quot;Primite islam!&quot; Ako prime islam, onda su na Pravome putu. A ako odbiju, tvoje je jedino da pozivaš. – A Allah dobro vidi robove Svoje."/>
		<aya index="21" text="Onima koji ne vjeruju u Allahove dokaze i koji su vjerovjesnike, ni krive ni dužne, ubijali, a ubijaju i ljude koji traže da se postupa pravedno, navijesti bolnu patnju."/>
		<aya index="22" text="To su oni čija djela ne vrijede ni na ovome ni na onome svijetu; i niko im neće priteći u pomoć."/>
		<aya index="23" text="Zar ne vidiš kako neki od njih kojima je dat dio Knjige odbijaju, kad budu pozvani, da im sudi Allahova Knjiga – a oni ionako glave okreću –"/>
		<aya index="24" text="zato što govore: &quot;Vatra nas neće pržiti već samo nekoliko dana&quot; – a laži koje izmišljaju u vjerovanju njihovom obmanjuju ih."/>
		<aya index="25" text="A šta će biti onoga Dana, u koji nema nikakve sumnje, kada ih sakupimo i kada svako dobije ono što je zaslužio, kada im neće biti učinjeno nažao?"/>
		<aya index="26" text="Reci: &quot;O Allahu, koji svu vlast imaš, Ti vlast onome kome hoćeš daješ, a oduzimaš je od onoga od koga hoćeš; Ti onoga koga hoćeš uzvisuješ, a onoga koga hoćeš unizuješ; u Tvojoj ruci je svako dobro – Ti, uistinu, sve možeš!"/>
		<aya index="27" text="Ti uvodiš noć u dan, i uvodiš dan u noć; Ti od neživog stvaraš živo, i od živog neživo; Ti opskrbljuješ koga hoćeš, bez računa.&quot;"/>
		<aya index="28" text="Neka vjernici ne uzimaju za prijatelje nevjernike kad ima vjernika; a onoga ko to čini – Allah neće štititi. To učinite jedino da biste se od njih sačuvali. Allah vas podsjeća na Sebe i Allahu se vraća sve!"/>
		<aya index="29" text="Reci: &quot;Skrivali vi ono što je u srcima vašim ili to javno pokazivali, Allah to zna. On zna sve što je na nebesima i što je na Zemlji – Allah je svemoćan."/>
		<aya index="30" text="Onoga dana kada svaki čovjek pred sobom nađe dobro djelo koje je uradio i hrđavo djelo koje je učinio – poželjeće da se između njih i njega nalazi udaljenost velika. A Allah vas na Sebe podsjeća i Allah je milostiv prema Svojim robovima."/>
		<aya index="31" text="Reci: &quot;Ako Allaha volite, mene slijedite, i vas će Allah voljeti i grijehe vam oprostiti!&quot; – A Allah prašta i samilostan je."/>
		<aya index="32" text="Reci: &quot;Pokoravajte se Allahu i Poslaniku!&quot; A ako oni glave okrenu – pa Allah, zaista, ne voli nevjernike."/>
		<aya index="33" text="Allah je odabrao Adema, i Nuha, i Ibrahimovu porodicu, i Imranovu porodicu nad ostalim svijetom –"/>
		<aya index="34" text="sve porod jedan od drugog – a Allah sve čuje i sve zna."/>
		<aya index="35" text="Kada Imranova žena reče: &quot;Gospodaru moj, ovo što je u trbuhu mome ja zavjetujem samo na službu Tebi, pa primi od mene, jer Ti, zaista, sve čuješ i znaš!&quot;"/>
		<aya index="36" text="Poslije ona, kada je rodi, reče: &quot;Gospodaru moj, rodila sam žensko&quot; – a Allah dobro zna šta je rodila – &quot;a žensko nije kao muško; nadjela sam joj ime Merjema, i ja nju i porod njezin stavljam pod Tvoje okrilje od prokletog šejtana.&quot;"/>
		<aya index="37" text="I Gospodar njezin primi je lijepo i učini da uzraste lijepo, i da se o njoj brine Zekerijja. Kad god bi joj Zekerijja u hram ušao, kod nje bi hrane našao. &quot;Odakle ti ovo, o Merjema?&quot; – on bi upitao, a ona bi odgovorila: &quot;Od Allaha, Allah onoga koga hoće opskrbljuje bez muke.&quot;"/>
		<aya index="38" text="Tu Zekerijja zamoli Gospodara svoga: &quot;Gospodaru moj&quot; – reče – &quot;podari mi od Sebe čestita potomka, jer se Ti, uistinu, molbi odazivaš!&quot;"/>
		<aya index="39" text="I dok se on u hramu stojeći molio, meleki ga zovnuše: &quot;Allah ti javlja radosnu vijest: rodiće ti se Jahja, koji će u Allahovu knjigu vjerovati, i koji će prvak biti, i čedan, i vjerovjesnik, potomak onih dobrih.&quot;"/>
		<aya index="40" text="&quot;Gospodaru moj&quot; – reče – &quot;kako ću imati sina kada me starost ophrvala, a i žena mi je nerotkinja?&quot; – &quot;Eto tako&quot; – reče On – &quot;Allah čini što On hoće&quot;."/>
		<aya index="41" text="&quot;Gospodaru moj&quot; – zamoli on – &quot;daj mi neki znak!&quot; – &quot;Znak će biti&quot; – reče – &quot;što tri dana s ljudima nećeš moći govoriti, osim znakovima. I često spominji Gospodara svoga i hvali Ga krajem dana i izjutra!&quot;"/>
		<aya index="42" text="I kada meleki rekoše: &quot;O Merjema, tebe je Allah odabrao i čistom stvorio, i boljom od svih žena na svijetu učinio."/>
		<aya index="43" text="O Merjema, budi poslušna svome Gospodaru i licem na tle padaj i sa onima koji molitvu obavljaju i ti obavljaj!&quot;"/>
		<aya index="44" text="To su nepoznate vijesti koje ti objavljujemo. Ti nisi bio među njima kada su pera svoja od trske pobacali da bi vidjeli koji će se od njih o Merjemi brinuti, i ti nisi bio među njima kad su se prepirali."/>
		<aya index="45" text="A kada meleki rekoše: &quot;O Merjema, Allah ti javlja radosnu vijest, od Njega Riječ: ime će mu biti Mesih, Isa, sin Merjemin, biće viđen i na ovome i na onome svijetu i jedan od Allahu bliskih;"/>
		<aya index="46" text="on će govoriti ljudima još u kolijevci, a i kao odrastao, i biće čestit&quot; –"/>
		<aya index="47" text="ona reče: &quot;Gospodaru moj, kako ću imati dijete kada me nijedan muškarac nije dodirnuo?&quot; – &quot;Eto tako&quot; – reče – &quot;Allah stvara što On hoće. Kada nešto odluči, On samo za to rekne: 'Budi!' – i ono bude.&quot;"/>
		<aya index="48" text="I poučiće ga pismu i mudrosti, i Tevratu i Indžilu,"/>
		<aya index="49" text="i poslati kao poslanika sinovima Israilovim: &quot;Donosim vam dokaz od Gospodara vašeg: napraviću vam od ilovače nešto poput ptice i puhnuću u nju, i biće, voljom Allahovom, prava ptica. I iscijeliću slijepa od rođenja, i gubava, i oživljavaću mrtve, voljom Allahovom, i kazivaću vam šta jedete i šta u domovima svojim gomilate; to će, uistinu, biti dokaz za vas, ako pravi vjernici budete;"/>
		<aya index="50" text="i da potvrdim istinitost Tevrata, objavljenog prije mene, i da vam dopustim nešto što vam je bilo zabranjeno. I donosim vam dokaz od Gospodara vašeg – zato se Allaha bojte i mene slušajte –"/>
		<aya index="51" text="Allah je doista i moj i vaš Gospodar, pa se Njemu klanjajte; to je Pravi put!&quot;"/>
		<aya index="52" text="A kada se Isa uvjerio da oni neće da vjeruju, uzviknuo je: &quot;Koji će biti pomagači moji na Allahovom putu?&quot; – &quot;Mi&quot; – rekoše učenici – &quot;mi ćemo biti pomagači Allahove vjere, mi u Allaha vjerujemo, a ti budi svjedok da smo mi poslušni Njemu."/>
		<aya index="53" text="Gospodaru naš, mi u ono što Ti objavljuješ vjerujemo i mi poslanika slijedimo, zato nas upiši među vjernike!&quot;"/>
		<aya index="54" text="I nevjernici počeše smišljati spletke, ali ih je Allah otklonio, jer On to umije najbolje."/>
		<aya index="55" text="I kada Allah reče: &quot;O Isa, dušu ću ti uzeti i k Sebi te uzdignuti i spasiću te od nevjernika i učiniću da tvoji sljedbenici budu iznad nevjernika sve do Smaka svijeta. Meni ćete se, poslije, svi povratiti i Ja ću vam o onome u čemu se niste slagali presuditi:"/>
		<aya index="56" text="one koji ne budu vjerovali na strašne muke ću staviti i na ovome i na onome svijetu i niko im neće moći pomoći.&quot;…"/>
		<aya index="57" text="A onima koji budu vjerovali i dobra djela činili, On će njima punu nagradu dati. – Allah ne voli nasilnike."/>
		<aya index="58" text="Ovo što ti kazujemo jesu ajeti i Kur'an mudri."/>
		<aya index="59" text="Isaov slučaj je u Allaha isti kao i slučaj Ademov: od zemlje ga je stvorio, a zatim rekao: &quot;Budi!&quot; – i on bî."/>
		<aya index="60" text="Istina je od Gospodara tvoga, zato ne sumnjaj!"/>
		<aya index="61" text="A onima koji se s tobom budu o njemu raspravljali, pošto si već pravu istinu saznao, ti reci: &quot;Hodite, pozvaćemo sinove naše i sinove vaše, i žene naše i žene vaše, a doći ćemo i mi, pa ćemo se usrdno pomoliti i Allahovo prokletstvo na one koji neistinu govore prizvati!&quot;"/>
		<aya index="62" text="To je, zaista, istinito kazivanje i nema boga osim Allaha! – a Allah je, doista, silan i mudar."/>
		<aya index="63" text="A ako oni glave okrenu – pa, Allah sigurno dobro zna smutljivce."/>
		<aya index="64" text="Reci: &quot;O sljedbenici Knjige, dođite da se okupimo oko jedne riječi i nama i vama zajedničke: da se nikome osim Allahu ne klanjamo, da nikoga Njemu ravnim ne smatramo i da jedni druge, pored Allaha, bogovima ne držimo!&quot; Pa ako oni ne pristanu, vi recite: &quot;Budite svjedoci da smo mi muslimani!&quot;"/>
		<aya index="65" text="O sljedbenici Knjige, zašto se o Ibrahimu prepirete, pa zar Tevrat i Indžil nisu objavljeni poslije njega? Zašto ne shvatite?"/>
		<aya index="66" text="Vi raspravljate o onome o čemu nešto i znate, a zašto raspravljate o onome o čemu ništa ne znate? Allah zna, a vi ne znate!"/>
		<aya index="67" text="Ibrahim nije bio ni jevrej ni kršćanin, već pravi vjernik, vjerovao je u Boga jednoga i nije bio idolopoklonik."/>
		<aya index="68" text="Ibrahimu su od ljudi najbliži oni koji su ga slijedili, zatim ovaj vjerovjesnik i vjernici. – A Allah je zaštitnik vjernika."/>
		<aya index="69" text="Neki sljedbenici Knjige jedva bi dočekali da vas na stranputicu odvedu; međutim, oni samo sebe odvode, a da i ne slute."/>
		<aya index="70" text="O sljedbenici Knjige, zašto u Allahove dokaze ne vjerujete, a da su istina, dobro znate?"/>
		<aya index="71" text="O sljedbenici Knjige, zašto istinu neistinom zamračujete i svjesno istinu krijete?"/>
		<aya index="72" text="Neki sljedbenici Knjige govore: &quot;Pokažite da i vi vjerujete u ono što se objavljuje vjernicima, i to na početku dana, a pri kraju dana to porecite ne bi li i oni svoju vjeru napustili."/>
		<aya index="73" text="I nemojte priznati nikom, osim istovjernicima vašim, da i nekom drugom može biti dato nešto slično onome što je vama dato, ili da će vas oni pred Gospodarom vašim pobijediti.&quot; Reci: &quot;Pravo uputstvo je jedino Allahovo uputstvo!&quot; – Reci: &quot;Blagodat je samo u Allahovoj ruci, On je daruje kome hoće.&quot; – A Allah je neizmjerno dobar i zna sve;"/>
		<aya index="74" text="On Svojom milošću naročito daruje onoga koga hoće. – A Allahova blagodat je velika!"/>
		<aya index="75" text="Ima sljedbenika Knjige koji će ti vratiti ako im povjeriš tovar blaga, a ima i onih koji ti neće vratiti ako im povjeriš samo jedan dinar, ako ga ne budeš stalno pratio. Tako je, jer oni govore: &quot;Nama nije grijeh što učinimo neukima&quot; – i o Allahu svjesno govore laži."/>
		<aya index="76" text="A jest! Samo onoga ko obavezu svoju ispuni i grijeha se kloni Allah voli."/>
		<aya index="77" text="Oni koji obavezu svoju prema Allahu i zakletve svoje zamjenjuju nečim što malo vrijedi – na onome svijetu nikakva dobra neće imati, Allah ih neće ni osloviti, niti će na njih, na Sudnjem danu, pažnju obratiti, niti će ih očistiti – njih bolna patnja čeka."/>
		<aya index="78" text="Neki od njih uvijaju jezike svoje čitajući Knjigu da biste vi pomislili da je to iz Knjige, a to nije iz Knjige, i govore: &quot;To je od Allaha!&quot; – a to nije od Allaha, i o Allahu svjesno govore laži."/>
		<aya index="79" text="Nezamislivo je da čovjek kome Allah da Knjigu i znanje i vjerovjesništvo – poslije rekne ljudima: &quot;Klanjajte se meni, a ne Allahu!&quot; – nego: &quot;Budite Božiji ljudi jer vi Knjigu znate i nju proučavate!&quot;"/>
		<aya index="80" text="On vam neće narediti da meleke i vjerovjesnike bogovima smatrate. Zar da vam naredi da budete nevjernici, nakon što ste postali muslimani?"/>
		<aya index="81" text="Allah je od svakog vjerovjesnika kome je Knjigu objavio i znanje dao – obavezu uzeo: &quot;Kad vam, poslije, dođe poslanik koji će potvrditi da je istina ono što imate, hoćete li mu sigurno povjerovati i sigurno ga pomagati? Da li pristajete i prihvaćate da se na to Meni obavežete?&quot; – Oni su odgovarali: &quot;Pristajemo!&quot; – &quot;Budite, onda, svjedoci&quot; – rekao bi On – &quot;a i Ja ću s vama svjedočiti.&quot;"/>
		<aya index="82" text="A oni koji i poslije toga glave okrenu, oni su doista nevjernici."/>
		<aya index="83" text="Zar pored Allahove žele drugu vjeru, a Njemu se, htjeli ili ne htjeli, pokoravaju i oni na nebesima i oni na Zemlji, i Njemu će se vratiti!"/>
		<aya index="84" text="Reci: &quot;Mi vjerujemo u Allaha i u ono što se objavljuje nama i u ono što je objavljeno Ibrahimu, i Ismailu, i Ishaku, i Jakubu, i unucima, i u ono što je dato Musau i Isau i vjerovjesnicima – od Gospodara njihova; mi nikakvu razliku među njima ne pravimo, i mi se samo Njemu klanjamo.&quot;"/>
		<aya index="85" text="A onaj koji želi neku drugu vjeru osim islama, neće mu biti primljena, i on će na onome svijetu nastradati."/>
		<aya index="86" text="Allah neće ukazati na Pravi put onim ljudima koji su postali nevjernici, nakon što su bili vjernici i tvrdili da je Poslanik istina, a pruženi su im i jasni dokazi! – Neće Allah ukazati na Pravi put narodu koji sam sebi nepravdu čini."/>
		<aya index="87" text="Kazna im je – prokletstvo od Allaha i meleka i svih ljudi, nad svima njima –"/>
		<aya index="88" text="vječno će pod njim ostati i patnja im se neće olakšati niti će im se vremena dati;"/>
		<aya index="89" text="ali onima koji se poslije toga pokaju i poprave, njima će Allah oprostiti i samilostan biti."/>
		<aya index="90" text="Onima koji postanu nevjernici, a bili su vjernici, i koji postanu još veći nevjernici, kajanje im se doista neće primiti, i oni su zbilja zalutali."/>
		<aya index="91" text="Ni od jednog nevjernika koji umre kao nevjernik doista se neće primiti kao otkup ni sve blago ovoga svijeta. Njih čeka patnja bolna i njima niko neće pomoći."/>
		<aya index="92" text="Nećete zaslužiti nagradu sve dok ne udijelite dio od onoga što vam je najdraže; a bilo šta vi udijelili, Allah će, sigurno, za to znati."/>
		<aya index="93" text="Svaka hrana je bila dozvoljena sinovima Israilovim, osim one koju je Israil sam sebi zabranio prije nego što je Tevrat objavljen bio. Reci: &quot;Donesite Tevrat pa ga čitajte, ako istinu govorite!&quot;"/>
		<aya index="94" text="A oni koji i poslije toga iznose laži o Allahu, oni su doista nasilnici."/>
		<aya index="95" text="Reci: &quot;Allah govori istinu! Zato slijedite vjeru Ibrahimovu, pravog vjernika, koji nije bio od onih koji Allahu druge smatraju ravnim.&quot;"/>
		<aya index="96" text="Prvi hram sagrađen za ljude jeste onaj u Mekki, blagoslovljen je on i putokaz svjetovima."/>
		<aya index="97" text="U njemu su znamenja očevidna – mjesto na kojem je stajao Ibrahim. I onaj ko uđe u nj treba biti siguran. Hodočastiti Hram dužan je, Allaha radi, svaki onaj koji je u mogućnosti; a onaj koji neće da vjeruje – pa, zaista, Allah nije ovisan ni o kome."/>
		<aya index="98" text="Reci: &quot;O sljedbenici Knjige, zašto u Allahove dokaze ne vjerujete kada je Allah svjedok svega što radite?&quot;"/>
		<aya index="99" text="Reci: &quot;O sljedbenici Knjige, zašto onoga koji vjeruje od Allahove vjere odvraćate, nastojeći da je krivom prikažete, a znate da je istina? – A Allah motri na ono što radite!&quot;"/>
		<aya index="100" text="O vjernici, ako se budete pokoravali nekim od onih kojima je data Knjiga, oni će vas, nakon što ste prihvatili pravu vjeru, ponovo vratiti u nevjernike."/>
		<aya index="101" text="A kako možete nevjernici postati kada vam se kazuju Allahovi ajeti i kada je među vama Njegov Poslanik? A ko je čvrsto uz Allaha, taj je već upućen na Pravi put."/>
		<aya index="102" text="O vjernici, bojte se Allaha onako kako se treba bojati i umirite samo kao muslimani!"/>
		<aya index="103" text="Svi se čvrsto Allahova užeta držite i nikako se ne razjedinjujte! I sjetite se Allahove milosti prema vama kada ste bili jedni drugima neprijatelji, pa je On složio srca vaša i vi ste postali, milošću Njegovom, prijatelji; i bili ste na ivici vatrene jame, pa vas je On nje spasio. Tako vam Allah objašnjava Svoje dokaze, da biste na Pravom putu istrajali."/>
		<aya index="104" text="I neka među vama bude onih koji će na dobro pozivati i tražiti da se čini dobro, a od zla odvraćati – oni će šta žele postići."/>
		<aya index="105" text="I ne budite kao oni koji su se razjedinili i u mišljenju podvojili kada su im već jasni dokazi došli – njih čeka patnja velika"/>
		<aya index="106" text="na Dan kada će neka lica pobijeljeti, a neka pocrnjeti. Onima u kojih lica budu crna reći će se: &quot;Zašto ste, pošto ste vjernici bili, nevjernici postali? Pa iskusite patnju zato što niste vjerovali!&quot;"/>
		<aya index="107" text="A oni u kojih lica budu bijela biće u Allahovoj milosti, u njoj će vječno ostati."/>
		<aya index="108" text="To su, eto, Allahovi dokazi; Mi ih tebi istinito kazujemo! A Allah ne želi da ikome nepravdu učini."/>
		<aya index="109" text="Allahovo je sve što je na nebesima i na Zemlji i Allahu se sve vraća."/>
		<aya index="110" text="Vi ste narod najbolji od svih koji se ikada pojavio: tražite da se čine dobra djela, a od nevaljalih odvraćate, i u Allaha vjerujete. A kad bi sljedbenici Knjige ispravno vjerovali, bilo bi bolje za njih; ima ih i pravih vjernika, ali, većinom su nevjernici."/>
		<aya index="111" text="Oni vam ne mogu nauditi, mogu vas samo vrijeđati; ako vas napadnu, daće se u bijeg i poslije im pomoći neće biti."/>
		<aya index="112" text="Ma gdje se našli, biće poniženi, ako se ne stave pod Allahovu zaštitu i zaštitu muslimana, i zaslužiće Allahovu srdžbu i snaći će ih bijeda, zato što u Allahove dokaze ne vjeruju i što su, ni krive ni dužne, vjerovjesnike ubijali, i zato što protiv Boga ustaju i što u zlu svaku mjeru prekoračuju."/>
		<aya index="113" text="Ali, nisu svi oni isti. Ima ispravnih sljedbenika Knjige koji po svu noć Allahove ajete čitaju i mole se;"/>
		<aya index="114" text="oni u Allaha i u onaj svijet vjeruju i traže da se čine dobra djela, a od nevaljalih odvraćaju i jedva čekaju da učine dobročinstvo; – oni su čestiti;"/>
		<aya index="115" text="bilo kakvo dobro da urade, biće za nj nagrađeni. – A Allah dobro zna one koji se Njega boje."/>
		<aya index="116" text="One koji ne vjeruju neće odbraniti od Allaha ni bogatstva njihova ni djeca njihova; oni će stanovnici Džehennema biti, u njemu će vječno ostati."/>
		<aya index="117" text="Ono što u životu na ovome svijetu udijele slično je usjevu onih koji su se prema sebi ogriješili, koji vjetar pun leda pogodi i uništi ga. Ne čini njima Allah nepravdu, oni je sami sebi čine."/>
		<aya index="118" text="O vjernici, za prisne prijatelje uzimajte samo svoje, ostali vam samo propast žele: jedva čekaju da muka dopadnete, mržnja izbija iz njihovih usta, a još je gore ono što kriju njihova prsa. Mi vam iznosimo dokaze, ako pameti imate."/>
		<aya index="119" text="Vi njih volite, a oni vas ne vole, a vi vjerujete u sve Knjige. Kad vas sretnu, govore: &quot;Vjerujemo!&quot; – a čim se nađu nasamo, od srdžbe prema vama grizu vrhove prstiju svojih. Reci: &quot;Umrite od muke!&quot; – Allahu su, zaista, dobro poznate misli svačije."/>
		<aya index="120" text="Ako kakvo dobro dočekate, to ih ozlojedi, a zadesi li vas kakva nevolja, obraduju joj se. I ako budete trpjeli i ono što vam se zabranjuje – izbjegavali, njihovo lukavstvo vam neće nimalo nauditi. Allah, zaista, dobro zna ono što oni rade."/>
		<aya index="121" text="A kada si ti poranio, i čeljad svoju ostavio da vjernicima odrediš mjesta pred borbu – a Allah sve čuje i zna –"/>
		<aya index="122" text="kada dva krila vaša zamalo nisu uzmakla, Allah ih je sačuvao. – Neka se zato vjernici samo u Allaha pouzdaju!"/>
		<aya index="123" text="Allah vas je pomogao i na Bedru, kada ste bili malobrojni – zato se bojte Allaha, da biste bili zahvalni –"/>
		<aya index="124" text="kad si ti rekao vjernicima: &quot;Zar vam neće biti dovoljno da vam Gospodar vaš tri hiljade meleka u pomoć pošalje?"/>
		<aya index="125" text="Hoće! Ako budete izdržljivi i poslušni, i ako vas oni napadnu odmah, Gospodar vaš će vam poslati u pomoć pet hiljada meleka, sve obilježenih.&quot;"/>
		<aya index="126" text="To je Allah učinio da vas obraduje i da time pouzdanje u srca vaša ulije – a pobjeda dolazi samo od Allaha, Silnoga i Mudroga –"/>
		<aya index="127" text="da jednu skupinu nevjernika uništi ili da ih osramoti, te da se vrate razočarani."/>
		<aya index="128" text="Od tebe ne zavisi da li će On pokajanje njihovo primiti ili će ih na muke staviti, jer oni su zaista nasilnici."/>
		<aya index="129" text="A Allahovo je ono što je na nebesima i ono što je na Zemlji! On oprašta onome kome hoće, a na muke stavlja onoga koga hoće; – Allah prašta i samilostan je."/>
		<aya index="130" text="O vjernici, bezdušni zelenaši ne budite, i Allaha se bojte, jer ćete tako postići ono što želite,"/>
		<aya index="131" text="i čuvajte se vatre za nevjernike pripremljene,"/>
		<aya index="132" text="i pokoravajte se Allahu i Poslaniku da bi vam bila milost ukazana,"/>
		<aya index="133" text="i nastojte zaslužiti oprost Gospodara svoga i Džennet prostran kao nebesa i Zemlja, pripremljen za one koji se Allaha boje,"/>
		<aya index="134" text="za one koji, i kad su u obilju i kad su u oskudici, udjeljuju, koji srdžbu savlađuju i ljudima praštaju – a Allah voli one koji dobra djela čine:"/>
		<aya index="135" text="i za one koji se, kada grijeh počine ili kad se prema sebi ogriješe, Allaha sjete i oprost za grijehe svoje zamole – a ko će oprostiti grijehe ako ne Allah? – i koji svjesno u grijehu ne ustraju."/>
		<aya index="136" text="Njih čeka nagrada – oprost od Gospodara njihova i džennetske bašče kroz koje će rijeke teći, u kojima će vječno ostati, a divne li nagrade za one koji budu tako postupili!"/>
		<aya index="137" text="Prije vas su mnogi narodi bili i nestali, zato putujte po svijetu i posmatrajte kako su završili oni koji su poslanike u laž ugonili."/>
		<aya index="138" text="To je objašnjenje svima ljudima i putokaz i pouka onima koji se Allaha boje."/>
		<aya index="139" text="I ne gubite hrabrost i ne žalostite se; vi ćete pobijediti ako budete pravi vjernici."/>
		<aya index="140" text="Ako vi dopadate rana, i drugi rana dopadaju. A u ovim danima Mi dajemo pobjedu sad jednima, a sad drugima, da bi Allah ukazao na one koji vjeruju i odabrao neke od vas kao šehide – a Allah ne voli nevjernike –"/>
		<aya index="141" text="i da bi vjernike očistio, a nevjernike uništio."/>
		<aya index="142" text="Zar mislite da ćete ući u Džennet, a da Allah ne ukaže na one od vas koji se bore i na one koji su izdržljivi?"/>
		<aya index="143" text="A vi ste smrt priželjkivali prije nego što ste se s njom suočili, pa ste je, eto, očima svojim vidjeli."/>
		<aya index="144" text="Muhammed je samo poslanik, a i prije njega je bilo poslanika. Ako bi on umro ili ubijen bio, zar biste se stopama svojim vratili? Onaj ko se stopama svojim vrati neće Allahu nimalo nauditi, a Allah će zahvalne sigurno nagraditi."/>
		<aya index="145" text="Sve što je živo umire Allahovom voljom u času suđenom. Daćemo onome koji želi nagradu na ovome svijetu, a daćemo i onome koji želi nagradu na onome svijetu i sigurno ćemo zahvalne nagraditi."/>
		<aya index="146" text="A koliko je bilo vjerovjesnika uz koje su se mnogi iskreni vjernici borili, pa nisu klonuli zbog nevolja koje su ih na Allahovom putu snalazile, i nisu posustajali niti su se predavali – a Allah izdržljive voli –"/>
		<aya index="147" text="i samo su govorili: &quot;Gospodaru naš, oprosti nam krivice naše i neumjerenost našu u postupcima našim, i učvrsti korake naše i pomozi nam protiv naroda koji ne vjeruje!&quot;"/>
		<aya index="148" text="I Allah im je dao nagradu na ovome svijetu, a na onom svijetu daće im nagradu veću nego su zaslužili – a Allah voli one koji dobra djela čine."/>
		<aya index="149" text="O vjernici, ako se budete pokoravali onima koji ne vjeruju, vratiće vas stopama vašim i bićete izgubljeni –"/>
		<aya index="150" text="samo je Allah zaštitnik vaš i On je najbolji pomagač."/>
		<aya index="151" text="Mi ćemo uliti strah u srca onih koji neće da vjeruju zato što druge Allahu ravnim smatraju, o kojima On nije objavio ništa; Džehennem će njihovo boravište postati, a grozno će prebivalište nevjernika biti."/>
		<aya index="152" text="Allah je ispunio obećanje Svoje kada ste neprijatelje, voljom Njegovom, nemilice ubijali. Ali kada ste duhom klonuli i o svom položaju se raspravljati počeli, kada niste poslušali, a On vam je već bio ukazao na ono što vam je drago – jedni od vas su željeli ovaj svijet, a drugi onaj svijet – onda je On, da bi vas iskušao, učinio da uzmaknete ispred njih. I On vam je već oprostio, jer je Allah neizmjerno dobar prema vjernicima!"/>
		<aya index="153" text="Kada ste ono uzmicali, ne obazirući se ni na koga, dok vas je Poslanik zvao iza vaših leđa, Allah vas je kaznio brigom na brigu; da ne biste tugovali za onim što vam je izmaklo i nije vas zadesilo. – A Allah dobro zna ono što radite."/>
		<aya index="154" text="Zatim vam je, poslije nevolje, spokojstvo ulio, san je neke od vas uhvatio, a drugi su se brinuli samo o sebi, misleći o Allahu ono što nije istina, kao što pagani misle govoreći: &quot;Gdje je pobjeda koja nam je obećana?&quot; Reci: &quot;O svemu odlučuje samo Allah!&quot; Oni u sebi kriju ono što tebi ne pokazuju. &quot;Da smo se za bilo šta pitali&quot;, govore oni, &quot;ne bismo ovdje izginuli.&quot; Reci: &quot;I da ste u kućama svojim bili, opet bi oni kojima je suđeno da poginu na mjesta pogibije svoje izišli, da bi Allah ispitao ono što je u vašim grudima i da bi istražio ono što je u vašim srcima – a Allah zna svačije misli.&quot;"/>
		<aya index="155" text="One među vama koji su uzmakli na dan kad su se dvije vojske sukobile uistinu je šejtan naveo da posrnu, zbog onoga što su prije počinili. A Allah im je već oprostio jer – Allah prašta i blag je."/>
		<aya index="156" text="O vjernici, ne budite kao nevjernici koji govore o braći svojoj kada odu na daleke pute ili kada boj biju: &quot;Da su s nama ostali, ne bi umrli i ne bi poginuli&quot; – da Allah učini to jadom u srcima njihovim; i život i smrt Allahovo su djelo, On dobro vidi ono što radite."/>
		<aya index="157" text="A ako vi na Allahovom putu poginete ili umrete, oprost i milost Allahova su zaista bolji od onoga što oni gomilaju."/>
		<aya index="158" text="Bilo da umrete ili poginete, sigurno ćete se pred Allahom iskupiti."/>
		<aya index="159" text="Samo Allahovom milošću ti si blag prema njima; a da si osoran i grub, razbjegli bi se iz tvoje blizine. Zato im praštaj i moli da im bude oprošteno i dogovaraj se s njima. A kada se odlučiš, onda se pouzdaj u Allaha, jer Allah zaista voli one koji se uzdaju u Njega."/>
		<aya index="160" text="Ako vas Allah pomogne, niko vas neće moći pobijediti, a ako vas ostavi bez podrške, ko je taj ko vam, osim Njega, može pomoći? I samo u Allaha neka se pouzdaju vjernici!"/>
		<aya index="161" text="Nezamislivo je da Vjerovjesnik šta utaji! A onaj ko nešto utaji – donijeće na Sudnji dan to što je utajio i tada će se svakome u potpunosti dati ono što je zaslužio, nikome se nepravda neće učiniti."/>
		<aya index="162" text="Zar se onaj koji je Allahovu naklonost zaslužio može porediti s onim koji je Allahovu srdžbu navukao i čije će prebivalište biti Džehennem? – A užasno je to boravište!"/>
		<aya index="163" text="Oni su u Allaha – po stepenima. A Allah dobro vidi ono što oni rade."/>
		<aya index="164" text="Allah je vjernike milošću Svojom obasuo kad im je jednog između njih kao poslanika poslao, da im riječi Njegove kazuje, da ih očisti i da ih Knjizi i mudrosti nauči, jer su prije bili u očitoj zabludi."/>
		<aya index="165" text="Zar – kad vas je snašla nevolja koju ste vi njima dvostruko nanijeli, možete reći: &quot;Otkud sad ovo?!&quot; Reci: &quot;To je od vas samih!&quot; Allah, zaista, sve može."/>
		<aya index="166" text="Ono što vas je zadesilo onoga dana kada su se sukobile dvije vojske bilo je Allahovom voljom – da bi otkrio ko su pravi vjernici,"/>
		<aya index="167" text="i da bi otkrio ko su licemjeri, oni koji su, kad im je rečeno: &quot;Dođite, borite se na Allahovu putu ili se branite!&quot; – odgovorili: &quot;Da znamo da će pravog boja biti, sigurno bismo vas slijedili.&quot; Toga dana bili su bliže nevjerovanju nego vjerovanju, jer su ustima svojim govorili ono što nije bilo u srcima njihovim. – A Allah dobro zna ono što oni kriju."/>
		<aya index="168" text="Onima koji se nisu borili, a o braći svojoj govorili: &quot;Da su nas poslušali, ne bi izginuli&quot;, reci: &quot;Pa vi smrt izbjegnite, ako istinu govorite!&quot;"/>
		<aya index="169" text="Nikako ne smatraj mrtvima one koji su na Allahovu putu izginuli! Ne, oni su živi i u obilju su kod Gospodara svoga,"/>
		<aya index="170" text="radosni zbog onoga što im je Allah od dobrote Svoje dao i veseli zbog onih koji im se još nisu pridružili, za koje nikakva straha neće biti i koji ni za čim neće tugovati;"/>
		<aya index="171" text="radovaće se Allahovoj nagradi i milosti i tome što Allah neće dopustiti da propadne nagrada onima koji su bili vjernici."/>
		<aya index="172" text="One koji su se Allahu i Poslaniku i nakon zadobijenih rana odazvali, one između njih, koji su dobro činili i bogobojazni bili – čeka velika nagrada;"/>
		<aya index="173" text="one kojima je, kada su im ljudi rekli: &quot;Neprijatelji se okupljaju zbog vas, trebate ih se pričuvati!&quot; – to učvrstilo vjerovanje, pa su rekli: &quot;Dovoljan je nama Allah i divan je On Gospodar!&quot;"/>
		<aya index="174" text="I oni su se povratili obasuti Allahovim blagodatima i obiljem, nikakvo ih zlo nije zadesilo i postigli su da Allah bude njima zadovoljan – a Allah je neizmjerno dobar."/>
		<aya index="175" text="To vas je samo šejtan plašio pristalicama svojim, i ne bojte ih se, a bojte se Mene, ako ste vjernici!"/>
		<aya index="176" text="Neka te ne žaloste oni koji srljaju u nevjerstvo, oni nimalo neće Allahu nauditi; Allah ne želi da im da bilo kakvu nagradu na onome svijetu, i njih čeka patnja velika."/>
		<aya index="177" text="Oni koji su umjesto prave vjere nevjerovanje prihvatili neće Allahu nimalo nauditi; njih čeka patnja velika."/>
		<aya index="178" text="Neka nikako ne misle nevjernici da je dobro za njih to što im dajemo dug život. Mi im ga dajemo samo zato da što više ogreznu u grijehu; njih čeka sramna patnja."/>
		<aya index="179" text="Allah neće vjernike s licemjerima izmiješane ostaviti, već će loše od dobrih odvojiti. Allah vama neće ono što je skriveno otkriti, već On za to odabere onoga koga hoće od poslanika Svojih; zato vjerujte u Allaha i poslanike Njegove; i ako budete vjerovali i Allaha se bojali, čeka vas nagrada velika."/>
		<aya index="180" text="Neka oni koji škrtare u onome što im Allah iz obilja Svoga daje nikako ne misle da je to dobro za njih; ne, to je zlo za njih. Na Sudnjem danu biće im o vratu obješeno ono čime su škrtarili, a Allah će nebesa i Zemlju naslijediti; Allah dobro zna ono što radite."/>
		<aya index="181" text="Allah je čuo riječi onih koji su rekli: &quot;Allah je siromašan, a mi smo bogati!&quot; Naredićemo Mi da se pribilježi ono što su oni rekli, kao i što su, ni krive ni dužne, vjerovjesnike ubijali, i reći ćemo: &quot;Iskusite patnju u ognju"/>
		<aya index="182" text="zbog djela ruku vaših!&quot; – A Allah nije nepravedan prema robovima Svojim."/>
		<aya index="183" text="Jevrejima koji govore: &quot;Bog nam je naredio da ne vjerujemo nijednom poslaniku prije nego što prinese žrtvu koju će vatra progutati&quot; – reci: &quot;I prije mene su vam poslanici jasne dokaze donosili, a i taj o kome govorite, pa zašto ste ih, ako istinu govorite, ubijali?&quot;"/>
		<aya index="184" text="A ako i tebe budu lašcem smatrali – pa, i prije tebe su smatrani lašcima poslanici koji su jasne dokaze i listove i Knjigu svjetilju donosili."/>
		<aya index="185" text="Svako živo biće će smrt okusiti! I samo na Sudnjem danu dobićete u potpunosti plaće vaše, i ko bude od vatre udaljen i u Džennet uveden – taj je postigao šta je želio; a život na ovome svijetu je samo varljivo naslađivanje."/>
		<aya index="186" text="Vi ćete sigurno biti iskušavani u imecima vašim, i životima vašim, i slušaćete doista mnoge uvrede od onih kojima je data Knjiga prije vas, a i od mnogobožaca. I ako budete izdržali i Allaha se bojali pa tako trebaju postupiti oni koji su jakom voljom obdareni."/>
		<aya index="187" text="A kada je Allah uzeo obavezu od onih kojima je Knjiga data da će je sigurno ljudima objašnjavati i da neće iz nje ništa kriti, oni su je, poslije, za leđa svoja bacili i nečim što malo vrijedi zamijenili; a kako je ružno to što su u zamjenu dobili!"/>
		<aya index="188" text="Ne misli nikako da će oni koje veseli ono što rade i kojima je drago da budu pohvaljeni i za ono što nisu učinili – nikako ne misli da će se kazne spasiti; njih čeka teška patnja."/>
		<aya index="189" text="Samo Allahu pripada vlast na nebesima i na Zemlji i jedino je Allah kadar sve!"/>
		<aya index="190" text="U stvaranju nebesa i Zemlje i u izmjeni noći i dana su, zaista, znamenja za razumom obdarene,"/>
		<aya index="191" text="za one koji i stojeći i sjedeći i ležeći Allaha spominju i o stvaranju nebesa i Zemlje razmišljaju. &quot;Gospodaru naš, Ti nisi ovo uzalud stvorio; hvaljen Ti budi i sačuvaj nas patnje u vatri!"/>
		<aya index="192" text="Gospodaru naš, onoga koga Ti budeš u vatru ubacio Ti si već osramotio, a nevjernicima neće niko u pomoć priteći."/>
		<aya index="193" text="Gospodaru naš, mi smo čuli glasnika koji poziva u vjeru: 'Vjerujte u Gospodara vašeg!' – i mi smo mu se odazvali. Gospodaru naš, oprosti nam grijehe naše i pređi preko hrđavih postupaka naših, i učini da poslije smrti budemo s onima dobrima."/>
		<aya index="194" text="Gospodaru naš, podaj nam ono što si nam obećao po poslanicima Svojim i na Sudnjem danu nas ne osramoti! Ti ćeš, doista, Svoje obećanje ispuniti!&quot;"/>
		<aya index="195" text="I Gospodar njihov im se odazva: &quot;Nijednom trudbeniku između vas trud njegov neću poništiti, ni muškarcu ni ženi – vi ste jedni od drugih. Onima koji se isele i koji budu iz zavičaja svoga prognani i koji budu na putu Mome mučeni i koji se budu borili i poginuli, sigurno ću preko hrđavih djela njihovih preći i sigurno ću ih u džennetske bašče, kroz koje će rijeke teći, uvesti; nagrada će to od Allaha biti. – A u Allaha je nagrada najljepša.&quot;"/>
		<aya index="196" text="Neka te nikako ne obmanjuje to što oni koji ne vjeruju po raznim zemljama putuju:"/>
		<aya index="197" text="kratko uživanje, a poslije – Džehennem će biti mjesto gdje će boraviti, a užasno je to prebivalište!"/>
		<aya index="198" text="A one koji se Gospodara svoga boje čekaju džennetske bašče kroz koje će rijeke teći, u kojima će vječno ostati – takav će biti Allahov doček. A ono što ima u Allaha bolje je za one koji budu dobri."/>
		<aya index="199" text="Ima i sljedbenika Knjige koji vjeruju u Allaha i u ono što se objavljuje vama i u ono što je objavljeno njima, ponizni su prema Allahu, ne zamjenjuju Allahove riječi za nešto što malo vrijedi; oni će nagradu od Gospodara njihova dobiti. – Allah će zaista brzo račune svidjeti."/>
		<aya index="200" text="O vjernici, budite strpljivi i izdržljivi, na granicama bdijte i Allaha se bojte, da biste postigli ono što želite!"/>
	</sura>
	<sura index="4" name="النساء">
		<aya index="1" text="O ljudi, bojte se Gospodara svoga, koji vas od jednog čovjeka stvara, a od njega je i drúgu njegovu stvorio, i od njih dvoje mnoge muškarce i žene rasijao. I Allaha se bojte – s imenom čijim jedni druge molite – i rodbinske veze ne kidajte, jer Allah, zaista, stalno nad vama bdi."/>
		<aya index="2" text="I siročadi imanja njihova uručite, hrđavo za dobro ne podmećite i imetke njihove s imecima vašim ne trošite – to bi, zaista, bio vrlo veliki grijeh."/>
		<aya index="3" text="Ako se bojite da prema ženama sirotama nećete biti pravedni, onda se ženite onim ženama koje su vam dopuštene, sa po dvije, sa po tri i sa po četiri. A ako strahujete da nećete pravedni biti, onda samo sa jednom; ili – eto vam onih koje posjedujete. Tako ćete se najlakše nepravde sačuvati."/>
		<aya index="4" text="I draga srca ženama vjenčane darove njihove podajte; a ako vam one od svoje volje od toga šta poklone, to s prijatnošću i ugodnošću uživajte."/>
		<aya index="5" text="I rasipnicima imetke, koje vam je Allah povjerio na upravljanje, ne uručujte, a njihov imetak za njihovu ishranu i odijevanje trošite; i prijatne riječi im govorite."/>
		<aya index="6" text="I provjeravajte siročad dok ne stasaju za brak; pa ako ocijenite da su zreli, uručite im imetke njihove. I ne žurite da ih rasipnički potrošite dok oni ne odrastu. Ko je imućan – neka se uzdrži, a ko je siromašan – neka onoliko koliko mu je, prema običaju, neophodno troši. A imetke im uručujte u prisustvu svjedoka. A dosta je to što će se pred Allahom račun polagati."/>
		<aya index="7" text="Muškarcima pripada dio onoga što ostave roditelji i rođaci, a i ženama dio onoga što ostave roditelji i rođaci, bilo toga malo ili mnogo, određeni dio."/>
		<aya index="8" text="A kada diobi prisustvuju rođaci, siročad i siromasi, i njima nešto darujte i lijepu riječ im recite."/>
		<aya index="9" text="I neka se pribojavaju, kao kad bi sami iza sebe ostavili nejaku djecu za koju strahuju, i neka se boje Allaha i neka govore istinu."/>
		<aya index="10" text="Oni koji bez ikakva prava jedu imetke siročadi – doista jedu ono što će ih u vatru dovesti i oni će u ognju gorjeti."/>
		<aya index="11" text="Allah vam naređuje da od djece vaše – muškom pripadne toliko koliko dvjema ženskima. A ako bude više od dvije ženskih, njima – dvije trećine onoga što je ostavio, a ako je samo jedna, njoj – polovina. A roditeljima, svakome posebno – šestina od onoga što je ostavio, ako bude imao dijete; a ako ne bude imao djeteta, a nasljeđuju ga samo roditelji, onda njegovoj materi – trećina. A ako bude imao braće, onda njegovoj materi – šestina, pošto se izvrši oporuka koju je ostavio, ili podmiri dug. Vi ne znate ko vam je bliži, roditelji vaši ili sinovi vaši. To je Allahova zapovijed! – Allah, zaista, sve zna i mudar je."/>
		<aya index="12" text="A vama pripada – polovina onoga što ostave žene vaše, ako ne budu imale djeteta, a ako budu imale dijete, onda – četvrtina onoga što su ostavile, pošto se izvrši oporuka koju su ostavile, ili podmiri dug. A njima – četvrtina onoga što vi ostavite, ako ne budete imali djeteta; a ako budete imali dijete, njima – osmina onoga što ste ostavili, pošto se izvrši oporuka koju ste ostavili, ili podmiri dug. A ako muškarac ili žena ne budu imali ni roditelja ni djeteta, a budu imali brata ili sestru, onda će svako od njih dvoje dobiti – šestinu; a ako ih bude više, onda zajednički učestvuju u trećini, pošto se izvrši, ne oštećujući nikoga, oporuka koja je ostavljena ili podmiri dug; to je Allahova zapovijed! – A Allah sve zna i blag je."/>
		<aya index="13" text="To su Allahovi propisi. Onoga ko se pokorava Allahu i Poslaniku Njegovu – On će uvesti u džennetske bašče, kroz koje će rijeke teći, u kojima će vječno ostati, i to je uspjeh veliki."/>
		<aya index="14" text="A onoga ko se bude protiv Allaha i Poslanika Njegova dizao i preko granica Njegovih propisa prelazio – On će u vatru baciti, u kojoj će vječno ostati; njega čeka sramna patnja."/>
		<aya index="15" text="Kada neke od žena vaših blud počine, zatražite da to protiv njih četverica od vas posvjedoče, pa ako posvjedoče, držite ih u kućama sve dok ih smrt ne umori ili dok im Allah ne nađe izlaz neki."/>
		<aya index="16" text="A ako dvoje to učine, izgrdite ih; pa ako se pokaju i poprave, onda ih na miru ostavite, jer Allah prima pokajanje i samilostan je."/>
		<aya index="17" text="Allah prima pokajanje samo od onih koji učine kakvo hrđavo djelo samo iz lahkomislenosti, i koji se ubrzo pokaju; njima će Allah oprostiti. – A Allah sve zna i mudar je."/>
		<aya index="18" text="Uzaludno je kajanje onih koji čine hrđava djela, a koji, kad se nekom od njih približi smrt, govore: &quot;Sad se zaista kajem!&quot;, a i onima koji umru kao nevjernici. Njima smo bolnu patnju pripremili."/>
		<aya index="19" text="O vjernici, zabranjuje vam se da žene kao stvari nasljeđujete, preko volje njihove, i da im teškoće pričinjavate, s namjerom da nešto od onoga što ste im darovali prisvojite, osim ako budu očito zgriješile. S njima lijepo živite! A ako prema njima odvratnost osjetite, moguće je da je baš u onome prema čemu odvratnost osjećate Allah veliko dobro dao."/>
		<aya index="20" text="Ako hoćete da jednu ženu pustite, a drugom se oženite, i jednoj od njih ste dali mnogo blaga, ne oduzimajte ništa od toga. Zar da joj to nasilno oduzmete, čineći očigledan grijeh?"/>
		<aya index="21" text="Kako biste mogli i oduzeti to kada ste jedno s drugim živjeli i kada su one od vas čvrstu obavezu uzele."/>
		<aya index="22" text="I ne ženite se ženama kojima su se ženili očevi vaši – a što je bilo, biće oprošteno; to bi, uistinu, bio razvrat, gnusoba i ružan put."/>
		<aya index="23" text="Zabranjuju vam se: matere vaše, i kćeri vaše, i sestre vaše, i sestre očeva vaših, i sestre matera vaših, i bratične vaše, i sestrične vaše, i pomajke vaše koje su vas dojile, i sestre vaše po mlijeku, i majke žena vaših, i pastorke vaše koje se nalaze pod vašim okriljem od žena vaših s kojima ste imali bračne odnose – ali ako vi s njima niste imali bračne odnose, onda vam nije grijeh – i žene vaših rođenih sinova, i da sastavite dvije sestre – što je bilo, bilo je, Allah zaista prašta i samilostan je –"/>
		<aya index="24" text="i udate žene, osim onih koje zarobite; to su vam Allahovi propisi – a ostale su vam dozvoljene, ako želite da im vjenčane darove date i da se njima oženite, a ne da blud činite. A ženama vašim s kojima ste imali bračne odnose podajte vjenčane darove njihove kao što je propisano. I nije vam grehota ako se, poslije određenog vjenčanog dara, s njima nagodite. Allah zaista sve zna i mudar je."/>
		<aya index="25" text="A onome među vama koji nije dovoljno imućan da se oženi slobodnom vjernicom – eto mu one u vašem vlasništvu, robinje vaše, vjernice – a Allah najbolje zna kakvo je vjerovanje vaše – ta jedne ste vjere. I ženite se njima, s dopuštenjem vlasnika njihovih, i podajte im vjenčane darove njihove, kako je uobičajeno, kada su čedne i kada javno ne čine blud i kada tajno ne žive s ljubavnicima. – A kada one kao udate počine blud, neka se kazne polovinom kazne propisane za slobodne žene. – To je za onoga od vas koji se boji bluda; – a bolje vam je da se uzdržite! Allah prašta i samilostan je."/>
		<aya index="26" text="Allah želi da vam objasni i da vas putevima kojima su išli oni prije vas uputi, i da vam oprosti. – A Allah sve zna i mudar je."/>
		<aya index="27" text="Allah želi da vam oprosti, a oni koji se za strastima svojim povode žele da daleko s Pravog puta skrenete."/>
		<aya index="28" text="Allah želi da vam olakša – a čovjek je stvoren kao nejako biće."/>
		<aya index="29" text="O vjernici, jedni drugima na nedozvoljen način imanja ne prisvajajte – ali, dozvoljeno vam je trgovanje uz obostrani pristanak – i jedni druge ne ubijajte! Allah je, doista, prema vama milostiv."/>
		<aya index="30" text="Onoga ko to nepravično i nasilno uradi – Mi ćemo u vatru baciti, to je Allahu lahko."/>
		<aya index="31" text="Ako se budete klonili velikih grijehova, onih koji su vam zabranjeni, Mi ćemo preći preko manjih ispada vaših i uvešćemo vas u divno mjesto."/>
		<aya index="32" text="I ne poželite ono čime je Allah neke od vas odlikovao. Muškarcima pripada nagrada za ono što oni urade, a ženama nagrada za ono što one urade. I Allaha iz izobilja Njegova molite. – Allah, zaista, sve dobro zna!"/>
		<aya index="33" text="Mi smo odredili nasljednike svemu onome što ostave roditelji i rođaci. A onima s kojima ste sklopili ugovore – podajte njihov dio – Allah je, zaista, svemu svjedok."/>
		<aya index="34" text="Muškarci vode brigu o ženama zato što je Allah dao prednost jednima nad drugima i zato što oni troše imetke svoje. Zbog toga su čestite žene poslušne i za vrijeme muževljeva odsustva vode brigu o onome o čemu trebaju brigu voditi, jer i Allah njih štiti. A one čijih se neposlušnosti pribojavate, vi posavjetujte, a onda se od njih u postelji rastavite, pa ih i udarite; a kad vam postanu poslušne, onda im zulum ne činite! – Allah je, zaista, uzvišen i velik!"/>
		<aya index="35" text="A ako se bojite razdora između njih dvoje, onda pošaljite jednog pomiritelja iz njegove, a jednog pomiritelja iz njene porodice. Ako oni žele izmirenje, Allah će ih pomiriti jer Allah sve zna i o svemu je obaviješten!"/>
		<aya index="36" text="I Allahu se klanjajte i nikoga Njemu ravnim ne smatrajte! A roditeljima dobročinstvo činite, i rođacima, i siročadi, i siromasima, i komšijama bližnjim, i komšijama daljnjim, i drugovima, i putnicima, i onima koji su u vašem posjedu. Allah, zaista, ne voli one koji se ohole i hvališu,"/>
		<aya index="37" text="one koji škrtare i traže od drugih da budu škrti i koji kriju ono što im je Allah iz obilja Svoga darovao; a Mi smo nevjernicima pripremili sramnu patnju –"/>
		<aya index="38" text="i one koji troše imanja svoja da se pred svijetom pokažu, a ni u Allaha ni u onaj svijet ne vjeruju. – A kome je šejtan drug, zao mu je drug!"/>
		<aya index="39" text="A šta bi im bilo da u Allaha i u onaj svijet vjeruju i da od onoga što im Allah daje udjeljuju, kad Allah o njima sve zna?"/>
		<aya index="40" text="Allah neće nikome ni trunku nepravde učiniti. Dobro djelo On će umnogostručiti i još od Sebe nagradu veliku dati."/>
		<aya index="41" text="A šta će, tek, biti kada dovedemo svjedoka iz svakoga naroda, a tebe dovedemo kao svjedoka protiv ovih?"/>
		<aya index="42" text="Tog dana jedva bi dočekali oni koji nisu vjerovali i koji su se protiv Poslanika dizali da je nad njima zemlja poravnana; a od Allaha neće moći nijednu riječ sakriti."/>
		<aya index="43" text="O vjernici, pijani nikako molitvu ne obavljajte, sve dok ne budete znali šta izgovarate, i kada ste džunubi – osim ako ste putnici – sve dok se ne okupate. A ako ste bolesni, ili na putu, ili ako je neko od vas obavio prirodnu potrebu, ili ako ste se sastajali sa ženama, a ne nađete vode, onda dlanovima čistu zemlju dotaknite i lica vaša i ruke vaše potarite. – Allah, zaista, briše grijehe i prašta."/>
		<aya index="44" text="Zar ne vidiš kako oni kojima je dat dio Knjige Pravi put zamjenjuju za zabludu i žele da i vi s Pravog puta skrenete?"/>
		<aya index="45" text="Allah dobro poznaje neprijatelje vaše, i Allah je dovoljan zaštitnik i Allah je dovoljan pomagač!"/>
		<aya index="46" text="Ima jevreja koji izvrću smisao riječima i govore uvijajući jezicima svojim i huleći pravu vjeru: &quot;Čujemo, ali se ne pokoravamo!&quot; i &quot;Čuj, ne čuli te!&quot; i &quot;Rā‘inā&quot; A da oni kažu: &quot;Čujemo i pokoravamo se!&quot; i &quot;Čuj!&quot; i &quot;Pogledaj na nas!&quot; – bilo bi za njih bolje i ispravnije; ali, Allah je njih zbog nevjerovanja njihova prokleo, jer malo ko od njih vjeruje."/>
		<aya index="47" text="O vi kojima je Knjiga data, u ovo što objavljujemo povjerujte – ono što potvrđuje kao istinito ono što već imate – prije nego što izbrišemo crte lica i ne damo im oblik kakav je straga, ili prije nego ih prokunemo kao što smo prokleli one koji nisu subotu poštivali. – A Allahova zapovijest se mora izvršiti."/>
		<aya index="48" text="Allah neće oprostiti da Mu se neko drugi smatra ravnim, a oprostiće manje grijehove od toga kome On hoće. A onaj ko drugog smatra Allahu ravnim čini, izmišljajući laž, grijeh veliki."/>
		<aya index="49" text="Zar ne vidiš one koji sebe smatraju od grijeha čistim? Međutim, Allah oslobađa od grijeha onoga koga On hoće, i nikome se neće, ni koliko trun jedan, nepravda učiniti."/>
		<aya index="50" text="Pogledaj kako izmišljaju laž o Allahu! A to je dovoljno da se teško ogriješe."/>
		<aya index="51" text="Zar ne vidiš one kojima je dat jedan dio Knjige kako u kumire i šejtana vjeruju, a o neznabošcima govore: &quot;Oni su na ispravnijem putu od vjernika.&quot;"/>
		<aya index="52" text="Njih je Allah prokleo, a onome koga je Allah prokleo nećeš naći nikoga ko bi mu pomogao."/>
		<aya index="53" text="Kada bi oni bilo kakav udio u vlasti imali, ljudima ne bi ništa dali,"/>
		<aya index="54" text="ili bi ljudima na onome što im je Allah iz obilja Svoga darovao zavidjeli. A Mi smo Ibrahimovim potomcima Knjigu i mudrost dali, i carstvo im veliko darovali,"/>
		<aya index="55" text="i bilo ih je koji su u nju vjerovali, a bilo ih je koji su od nje odvraćali – njima je dovoljan Džehennem, oganj užareni!"/>
		<aya index="56" text="One koji ne vjeruju u dokaze Naše Mi ćemo sigurno u vatru baciti; kad im se kože ispeku, zamijenićemo im ih drugim kožama da osjete pravu patnju. Allah je, zaista, silan i mudar."/>
		<aya index="57" text="A one koji vjeruju i čine dobra djela uvešćemo, sigurno, u džennetske bašče, kroz koje će rijeke teći; u njima će vječno i zauvijek ostati, a u njima će čiste žene imati, i u debelu hladovinu ćemo ih uvesti."/>
		<aya index="58" text="Allah vam zapovijeda da odgovorne službe onima koji su ih dostojni povjeravate i kada ljudima sudite da pravično sudite. Uistinu je divan Allahov savjet! – A Allah doista sve čuje i vidi."/>
		<aya index="59" text="O vjernici, pokoravajte se Allahu i pokoravajte se Poslaniku i predstavnicima vašim. A ako se u nečemu ne slažete, obratite se Allahu i Poslaniku, ako vjerujete u Allaha i u onaj svijet; to vam je bolje i za vas rješenje ljepše."/>
		<aya index="60" text="Zar ne vidiš one koji tvrde da vjeruju u ono što se objavljuje tebi i u ono što je objavljeno prije tebe pa ipak žele da im se pred šejtanom sudi, a naređeno im je da ne vjeruju u njega. A šejtan želi da ih u veliku zabludu navede."/>
		<aya index="61" text="Kad im se kaže: &quot;Prihvatite ono što Allah objavljuje, i Poslanika!&quot; – vidiš licemjere kako se od tebe sasvim okreću."/>
		<aya index="62" text="A šta će tek biti kad ih, zbog djela ruku njihovih, pogodi kakva nesreća, pa ti dođu kunući se Allahom: &quot;Mi smo samo htjeli da učinimo dobro i da bude sloge.&quot;"/>
		<aya index="63" text="Allah dobro zna šta je u srcima njihovim, zato se ti ne obaziri na riječi njihove i posavjetuj ih, i reci im o njima ono što će ih dirnuti."/>
		<aya index="64" text="A Mi smo poslali svakog poslanika zato da bi mu se, prema Allahovom naređenju, pokoravali. A da oni koji su se sami prema sebi ogriješili dođu tebi i zamole Allaha da im oprosti, i da i Poslanik zamoli za njih, vidjeli bi da Allah zaista prima pokajanje i da je milostiv."/>
		<aya index="65" text="I tako Mi Gospodara tvoga, oni neće biti vjernici dok za sudiju u sporovima međusobnim tebe ne prihvate i da onda zbog presude tvoje u dušama svojim nimalo tegobe ne osjete i dok se sasvim ne pokore."/>
		<aya index="66" text="A da smo Mi njima naredili: &quot;Poubijajte se!&quot; – ili: &quot;Iselite se iz zavičaja svog!&quot;, malo ko od njih bi to učinio. A kada bi oni onako kako im se savjetuje postupali, bilo bi im bolje i bili bi čvršći u vjeri –"/>
		<aya index="67" text="i tada bismo im Mi, sigurno, veliku nagradu dali"/>
		<aya index="68" text="i na Pravi put ih usmjerili."/>
		<aya index="69" text="Oni koji su poslušni Allahu i Poslaniku biće u društvu vjerovjesnīkā, i pravednīkā, i šehīdā, i dobrih ljudi, kojima je Allah milost Svoju darovao. A kako će oni divni drugovi biti!"/>
		<aya index="70" text="Ta blagodat će od Allaha biti, a dovoljno je to što Allah sve zna."/>
		<aya index="71" text="O vjernici, budite oprezni i nastupajte ili u četama ili odjednom svi."/>
		<aya index="72" text="Među vama ima i takvih koji će sigurno oklijevati i koji će, ako doživite poraz, reći: &quot;Sam Allah mi je milost Svoju ukazao što s njima nisam bio!&quot;"/>
		<aya index="73" text="A ako vam Allah dâ pobjedu, on će sigurno reći – kao da je između vas i njega bilo nekakvo prijateljstvo: &quot;Da sam, kojom srećom, s njima bio, veliki plijen bih dobio!&quot;"/>
		<aya index="74" text="I neka se zato na Allahovu putu bore oni koji ne žale žrtvovati život na ovome svijetu za onaj svijet. A onoga ko se bori na Allahovu putu, pa pogine ili pobijedi, Mi ćemo, sigurno, obilno nagraditi."/>
		<aya index="75" text="A zašto se vi ne biste borili na Allahovom putu za potlačene, za muškarce i žene i djecu, koji uzvikuju: &quot;Gospodaru naš, izbavi nas iz ovoga grada, čiji su stanovnici nasilnici, i Ti nam odredi zaštitnika i Ti nam podaj onoga ko će nam pomoći!&quot;"/>
		<aya index="76" text="Vjernici se bore na Allahovom putu, a nevjernici na šejtanovom. Zato se borite protiv šejtanovih štićenika, jer je šejtanovo lukavstvo zaista slabo."/>
		<aya index="77" text="Zar ne vidiš one kojima je rečeno: &quot;Dalje od boja, već molitvu obavljajte i milostinju dajite!&quot; A kada im bî propisana borba, odjednom se neki od njih pobojaše ljudi, kao što se Allaha boje, ili još više, i uzviknuše: &quot;Gospodaru naš, zašto si nam borbu propisao? Da si nas toga još neko vrijeme poštedio!&quot; Reci: &quot;Uživanje na ovome svijetu je kratko, a onaj svijet je bolji za one koji se grijeha klone; i nikome se od vas ni koliko trun jedan neće učiniti nepravda.&quot;"/>
		<aya index="78" text="Ma gdje bili, stići će vas smrt, pa kad bi bili i u visokim kulama. Ako ih stigne kakvo dobro, oni vele: &quot;Ovo je od Allaha!&quot;, a snađe li ih kakvo zlo, govore: &quot;Ovo je zbog tebe!&quot; Reci: &quot;Sve je od Allaha!&quot; Pa šta je tim ljudima?! – oni kao da ne razumiju ono što im se govori!"/>
		<aya index="79" text="Sreća koja ti se dogodi od Allaha je, a nesreću koja te zadesi sam si zaslužio. Mi smo te, kao poslanika, svim ljudima poslali, a Allah je dovoljan svjedok."/>
		<aya index="80" text="Onaj ko se pokorava Poslaniku pokorava se i Allahu; a onaj ko glavu okreće – pa, Mi te nismo poslali da im čuvar budeš."/>
		<aya index="81" text="Licemjeri govore: &quot;Pokoravamo se!&quot;, a kada odu od tebe, onda neki od njih noću snuju nešto što je suprotno onome što ti govoriš, i Allah naredi da se ono što oni snuju pribilježi. Ti ih izbjegavaj i u Allaha se pouzdaj, jer Allah je dovoljan zaštitnik."/>
		<aya index="82" text="A zašto oni ne razmisle o Kur'anu? Da je on od nekog drugog, a ne od Allaha, sigurno bi u njemu našli mnoge protivrječnosti."/>
		<aya index="83" text="Kada saznaju za nešto važno, a tiče se sigurnosti ili opasnosti, oni to razglase. A da se oni s tim obrate Poslaniku ili predstavnicima svojim, saznali bi od njih ono što žele saznati. A da nije Allahove dobrote prema vama i milosti Njegove, i vi biste, osim malo vas, sigurno, šejtana slijedili."/>
		<aya index="84" text="Zato se bori na Allahovom putu, pa makar sam bio, a podstiči i vjernike; Allah će zaustaviti silu onih koji ne vjeruju, Allah je jači i kazne Njegove su strožije."/>
		<aya index="85" text="Onaj ko se bude za dobro zalagao – biće i njemu udio u nagradi, a onaj ko se bude za zlo zauzimao – biće i njemu udio u kazni. – A Allah nad svim bdi."/>
		<aya index="86" text="Kada pozdravom pozdravljeni budete, ljepšim od njega otpozdravite, ili ga uzvratite, jer će Allah za sve obračun tražiti."/>
		<aya index="87" text="Allah će vas – nema drugog boga osim Njega – sigurno sabrati na Sudnjem danu, u to nema nimalo sumnje! A čije su riječi od Allahovih riječi istinitije?"/>
		<aya index="88" text="Zašto se podvajate kada su u pitanju licemjeri koje je Allah vratio u nevjernike zbog postupaka njihovih? Zar želite da na Pravi put uputite one koje je Allah u zabludi ostavio? A onoga koga Allah u zabludi ostavi – ti nikada nećeš na Pravi put uputiti."/>
		<aya index="89" text="Oni bi jedva čekali da i vi budete nevjernici kao što su i oni nevjernici, pa da budete jednaki. Zato ih ne prihvaćajte kao prijatelje dok se radi Allaha ne isele. A ako okrenu leđa, onda ih hvatajte i ubijajte gdje god ih nađete, i nijednog od njih kao prijatelja i pomagača ne prihvaćajte,"/>
		<aya index="90" text="osim onih koji se sklone kod nekog plemena s kojim vi imate ugovor o nenapadanju, ili vam dođu, a teško im je da se bore protiv vas ili plemena svog. A da Allah hoće, okrenuo bi ih protiv vas i oni bi se, uistinu, protiv vas borili. Ako vas takvi ostave na miru i ne napadaju vas, i ako vam ponude mir, onda vam Allah ne daje nikakva prava protiv njih."/>
		<aya index="91" text="Vi ćete nailaziti i na one koji žele biti sigurni i od vas i od naroda svog; kad god se pozovu da budu mnogobošci, vrate se u bezvjerstvo. Ako se oni ne okane vas i ne ponude vam mir i ako ne prestanu vojevati protiv vas, vi ih hvatajte i ubijajte gdje god ih stignete, puno pravo vam dajemo protiv njih."/>
		<aya index="92" text="Nezamislivo je da vjernik ubije vjernika, to se može dogoditi samo – nehotice. Onaj ko ubije vjernika nehotice – mora osloboditi ropstva jednog roba-vjernika i predati krvarinu porodici njegovoj; oslobođen je krvarine jedino ako oni oproste. Ako on pripada narodu koji vam je neprijatelj, a sam je vjernik, mora osloboditi ropstva jednog roba-vjernika; a ako pripada narodu s kojim ste u savezu, mora dati krvarinu porodici njegovoj i osloboditi ropstva jednog roba-vjernika. Ne nađe li, mora uzastopce postiti dva mjeseca da bi Allah primio pokajanje – a Allah sve zna i mudar je."/>
		<aya index="93" text="Onome ko hotimično ubije vjernika kazna će biti – Džehennem, u kome će vječno ostati; Allah će na njega gnjev Svoj spustiti i prokleće ga i patnju mu veliku pripremiti."/>
		<aya index="94" text="O vjernici, kada u boj krenete, na Allahovu putu, sve dobro ispitajte i onome ko vam nazove selam ne recite: &quot;Ti nisi vjernik!&quot; – kako biste se domogli ovozemaljskih dobara; ta u Allaha su mnoge dobiti! I vi ste prije bili kao oni, pa vam je Allah darovao milost Svoju; zato uvijek sve dobro ispitajte, a Allahu je, zaista, poznato ono što radite."/>
		<aya index="95" text="Vjernici koji se ne bore – osim onih koji su za borbu nesposobni – nisu jednaki onima koji se na Allahovu putu bore imecima svojim i životima svojim. One koji se budu borili ulažući imetke svoje i živote svoje Allah će odlikovati čitavim stepenom nad onima koji se ne budu borili, i On svima obećava lijepu nagradu. Allah će borcima, a ne onima koji se ne bore, dati veliku nagradu,"/>
		<aya index="96" text="počasti od Sebe i oprost i milost. – Allah prašta i samilostan je."/>
		<aya index="97" text="Kad budu uzimali duše onima koji su se prema sebi ogriješili, meleki će upitati: &quot;Šta je bilo s vama?&quot; – &quot;Bili smo potlačeni na Zemlji&quot; – odgovoriće. – &quot;Zar Allahova Zemlja nije prostrana i zar se niste mogli nekud iseliti?&quot; – reći će meleki, i zato će njihovo prebivalište biti Džehennem, a užasno je on boravište."/>
		<aya index="98" text="Samo nemoćnim muškarcima, i ženama, i djeci, koji nisu bili dovoljno snalažljivi i nisu znali puta,"/>
		<aya index="99" text="Allah će, ima nade, oprostiti jer Allah briše grijehe i prašta."/>
		<aya index="100" text="Onaj ko se iseli Allaha radi naći će na Zemlji mnogo mjesta, uprkos svojim neprijateljima, i slobodu. A onome ko napusti svoj rodni kraj radi Allaha i Poslanika Njegova, pa ga stigne smrt, nagrada od Allaha njemu je sigurna. – A Allah mnogo prašta i milostiv je."/>
		<aya index="101" text="Nije vam grijeh da molitvu na putovanju skratite, i kada se bojite da će vam nevjernici neko zlo nanijeti. Nevjernici su vam, doista, otvoreni neprijatelji."/>
		<aya index="102" text="Kada ti budeš među njima i kad odlučiš da zajedno sa njima obaviš molitvu, neka jedni s tobom molitvu obavljaju i neka svoje oružje uzmu; i dok budete obavljali molitvu, neka drugi budu iza vas, a onda neka dođu oni koji još nisu obavili molitvu pa neka i oni obave molitvu s tobom, ali neka drže oružje svoje i neka budu oprezni. Nevjernici bi jedva dočekali da oslabi pažnja vaša prema oružju i oruđu vašem, pa da svi odjednom na vas navale. A ako vam bude smetala kiša ili ako bolesni budete, nije vam grijeh da oružje svoje odložite, samo oprezni budite. Allah je nevjernicima pripremio sramnu patnju."/>
		<aya index="103" text="A kada molitvu završite, Allaha spominjite, i stojeći, i sjedeći, i ležeći. A u sigurnosti obavljajte molitvu u potpunosti, jer vjernicima je propisano da u određeno vrijeme molitvu obavljaju."/>
		<aya index="104" text="Nemojte malaksati tražeći neprijatelja; ako vi trpite bol, trpe i oni bol kao i vi, a vi se još od Allaha nadate onome čemu se oni ne nadaju. – A Allah sve zna i mudar je."/>
		<aya index="105" text="Mi tebi objavljujemo Knjigu, samu istinu, da ljudima sudiš onako kako ti Allah objavljuje. I ne budi branilac varalicama,"/>
		<aya index="106" text="i zamoli oprost od Allaha – Allah, uistinu, prašta i samilostan je."/>
		<aya index="107" text="I ne brani one koji su u dušama svojim podmukli jer Allah nikako ne voli onoga ko je podmukao, grješnik."/>
		<aya index="108" text="Oni se kriju od ljudi, ali se ne mogu sakriti od Allaha, a On je s njima i kad noću smišljaju riječi kojima On nije zadovoljan; Allah dobro zna sve ono što oni rade."/>
		<aya index="109" text="Eto, vi ih branite na ovome svijetu, a ko će ih pred Allahom na Sudnjem danu braniti, ili ko će im zastupnik biti?"/>
		<aya index="110" text="Onaj ko kakvo zlo učini ili se prema sebi ogriješi pa poslije zamoli Allaha da mu oprosti – naći će da Allah prašta i da je milostiv."/>
		<aya index="111" text="Onaj ko grijeh uradi – na svoju štetu ga je uradio. – A Allah sve zna i mudar je."/>
		<aya index="112" text="A onaj ko kakav prijestup ili grijeh počini pa time nedužna čovjeka potvori – natovario je na sebe i kletvu i grijeh očiti."/>
		<aya index="113" text="Da nije Allahove dobrote i Njegove milosti prema tebi – neki pojedinci njihovi su bili naumili da te prevare – ali su samo sebe prevarili, a tebi nisu nimalo naudili. Tebi Allah objavljuje Knjigu i mudrost i uči te onome što nisi znao; velika je Allahova blagodat prema tebi!"/>
		<aya index="114" text="Nema kakva dobra u mnogim njihovim tajnim razgovorima, osim kada traže da se milostinja udjeljuje ili da se dobra djela čine ili da se uspostavlja sloga među ljudima. A ko to čini iz želje da Allahovu naklonost stekne Mi ćemo mu, sigurno, veliku nagradu dati."/>
		<aya index="115" text="Onoga ko se suprotstavi Poslaniku, a poznat mu je Pravi put, i koji pođe putem koji nije put vjernīkā, pustićemo da čini šta hoće, i bacićemo ga u Džehennem – a užasno je on boravište!"/>
		<aya index="116" text="Allah, sigurno, neće oprostiti da Njemu druge smatraju ravnim, a oprostiće kome hoće ono što je manje od toga. A daleko je zalutao onaj ko smatra da je Allahu neko ravan."/>
		<aya index="117" text="Oni se mimo Allaha ženskim kumirima klanjaju, a ne klanjaju se drugom do šejtanu prkosniku,"/>
		<aya index="118" text="prokleo ga Allah! A on je rekao: &quot;Ja ću se, sigurno, potruditi da preotmem za sebe određen broj Tvojih robova,"/>
		<aya index="119" text="i navodiću ih, sigurno, na stranputice, i primamljivaću ih, sigurno, lažnim nadama, i sigurno ću im zapovijediti pa će stoci uši rezati, i sigurno ću im narediti pa će stvorenja Allahova mijenjati!&quot; A onaj ko za zaštitnika šejtana prihvati, a ne Allaha, doista će propasti!"/>
		<aya index="120" text="On im obećava i primamljuje ih lažnim nadama, a ono što im šejtan obeća samo je obmana."/>
		<aya index="121" text="Njihovo prebivalište biće Džehennem i oni iz njega neće naći spasa!"/>
		<aya index="122" text="One koje vjeruju i čine dobra djela uvešćemo u džennetske bašče kroz koje će rijeke teći, u kojima će vječno i zauvijek ostati – Allahovo je istinito obećanje, a čije su riječi od Allahovih istinitije!"/>
		<aya index="123" text="To neće biti ni po vašim željama ni po željama sljedbenika Knjige; onaj ko radi zlo biće kažnjen za to i neće naći, osim Allaha, ni zaštitnika ni pomagača;"/>
		<aya index="124" text="a onaj ko čini dobro, bio muškarac ili žena, a vjernik je – ući će u Džennet i neće mu se učiniti ni koliko trun jedan nepravda."/>
		<aya index="125" text="Ko je bolje vjere od onoga koji se iskreno preda Allahu, čineći još i dobra djela, i koji slijedi vjeru Ibrahimovu, vjeru pravu? – A Ibrahima je Allah uzeo za prijatelja."/>
		<aya index="126" text="Allahovo je ono što je na nebesima i ono što je na Zemlji; i Allah sve zna."/>
		<aya index="127" text="Oni traže od tebe propise o ženama. Reci: &quot;Allah će vam objasniti propise o njima – nešto vam je već kazano u Knjizi o ženama sirotama, kojima uskraćujete ono što im je propisano a ne želite se njima oženiti, i o nejakoj djeci, i o tome da sa siročadi trebate pravedno postupati. A Allah, sigurno, zna za dobro koje učinite."/>
		<aya index="128" text="Ako se neka žena plaši da će joj se muž početi joguniti ili da će je zanemariti, onda se oni neće ogriješiti ako se nagode – a nagodba je najbolji način – ta ljudi su stvoreni lakomi! I ako vi budete lijepo postupali i Allaha se bojali – pa, Allah dobro zna ono što radite."/>
		<aya index="129" text="Vi ne možete potpuno jednako postupati prema ženama svojim ma koliko to željeli, ali ne dopustite sebi takvu naklonost pa da jednu ostavite u neizvjesnosti. I ako vi budete odnose popravili i nasilja se klonili – pa, Allah će, zaista, oprostiti i samilostan biti."/>
		<aya index="130" text="A ako se njih dvoje ipak rastave, Allah će ih, iz obilja Svoga, neovisnim učiniti – Allah je neizmjerno dobar i mudar."/>
		<aya index="131" text="Allahovo je ono što je na nebesima i ono što je na Zemlji. Mi smo onima kojima je data Knjiga prije vas, a i vama, već zapovijedili da se bojite Allaha. A ako ne budete vjerovali – pa, uistinu, Allahovo je ono što je na nebesima i ono što je na Zemlji, Allah nije ni o kome ovisan i On je hvale dostojan!"/>
		<aya index="132" text="Allahovo je ono što je na nebesima i ono što je na Zemlji, i Allah je kao Gospodar dovoljan."/>
		<aya index="133" text="Ako On hoće, vas će ukloniti, o ljudi, a druge dovesti; On je kadar to učiniti."/>
		<aya index="134" text="Onaj ko želi nagradu na ovome svijetu – pa, u Allaha je nagrada i ovoga i onoga svijeta – a Allah sve čuje i sve vidi."/>
		<aya index="135" text="O vjernici, budite uvijek pravedni, svjedočite Allaha radi, pa i na svoju štetu ili na štetu roditelja i rođaka, bio on bogat ili siromašan, ta Allahovo je da se brine o njima! Zato ne slijedite strasti – kako ne biste bili nepravedni. A ako budete krivo svjedočili ili svjedočenje izbjegavali – pa, Allah zaista zna ono što radite."/>
		<aya index="136" text="O vjernici, vjerujte u Allaha, i Poslanika Njegova, i u Knjigu koju On Svome Poslaniku objavljuje, i u Knjigu koju je objavio prije. A onaj ko ne bude vjerovao u Allaha, i u meleke Njegove, i u knjige Njegove, i u poslanike Njegove, i u onaj svijet – daleko je zalutao."/>
		<aya index="137" text="Onima koji su bili vjernici, i zatim postali nevjernici, pa opet postali vjernici i ponovo postali nevjernici, i pojačali nevjerovanje, Allah doista neće oprostiti i neće ih na Pravi put izvesti."/>
		<aya index="138" text="Bolnu patnju navijesti licemjerima,"/>
		<aya index="139" text="koji prijateljuju sa nevjernicima, a ne s vjernicima! Zar kod njih traže snagu, a sva snaga pripada samo Allahu?"/>
		<aya index="140" text="On vam je već u Knjizi objavio: kad čujete da Allahove riječi poriču i da im se izruguju, ne sjedite s onima koji to čine dok ne stupe u drugi razgovor, inače, bićete kao i oni. Allah će, sigurno, zajedno sastaviti u Džehennemu licemjere i nevjernike,"/>
		<aya index="141" text="one koji iščekuju šta će biti s vama: pa ako vam Allah daruje pobjedu, oni reknu: &quot;Zar nismo bili uz vas?&quot; A ako sreća posluži nevjernike, onda govore njima: &quot;Zar vas nismo mogli pobijediti i zar vas nismo odbranili od vjernika?&quot; Na Sudnjem danu Allah će vam svima presuditi! A Allah neće dati priliku nevjernicima da unište vjernike."/>
		<aya index="142" text="Licemjeri misle da će Allaha prevariti, i On će ih za varanje njihovo kazniti. Kada ustaju da molitvu obave, lijeno se dižu, i samo zato da bi se pokazali pred svijetom, a Allaha gotovo da i ne spomenu;"/>
		<aya index="143" text="neodlučni su kome će se privoljeti, da li ovima ili onima. A onoga koga Allah u zabludi ostavi – ti nećeš naći načina da ga na Pravi put uputiš."/>
		<aya index="144" text="O vjernici, ne prijateljujte sa nevjernicima umjesto s vjernicima! Zar hoćete pružiti Allahu očigledan dokaz protiv sebe?"/>
		<aya index="145" text="Licemjeri će na samom dnu Džehennema biti i ti im nećeš zaštitnika naći;"/>
		<aya index="146" text="ali oni koji se pokaju i poprave i koji čvrsto Allaha prihvate i vjeru svoju u Allaha iskreno ispolje, biće s vjernicima, a Allah će, sigurno, vjernicima veliku nagradu dati."/>
		<aya index="147" text="Zašto bi vas Allah kažnjavao ako budete zahvaljivali i vjerovali? Allah je blagodaran i sveznajući."/>
		<aya index="148" text="Allah ne voli da se o nepravdi glasno govori, to može samo onaj kome je učinjena nepravda. – A Allah sve čuje i sve zna."/>
		<aya index="149" text="Bilo da vi dobro djelo javno učinite ili ga sakrijete ili nepravdu oprostite – pa, Allah mnogo prašta i sve može."/>
		<aya index="150" text="Oni koji u Allaha i poslanike Njegove ne vjeruju i žele da između Allaha i poslanika Njegovih u vjerovanju naprave razliku, i govore: &quot;U neke vjerujemo, a u neke ne vjerujemo&quot;, i žele da između toga nekakav stav zauzmu –"/>
		<aya index="151" text="oni su zbilja pravi nevjernici; a Mi smo nevjernicima pripremili sramnu patnju."/>
		<aya index="152" text="A oni koji u Allaha i poslanike Njegove vjeruju i nijednog od njih ne izdvajaju – On će ih, sigurno, nagraditi. – A Allah prašta i samilostan je."/>
		<aya index="153" text="Sljedbenici Knjige traže od tebe da im s neba spustiš Knjigu. Pa, od Musaa su tražili i više od toga, kad su, uglas, rekli: &quot;Pokaži nam Allaha!&quot; Zato ih je, zbog bezdušnosti njihove, munja ošinula. Poslije su, kada su im očigledni dokazi bili pokazani, tele prihvatili, ali smo i to oprostili, a Musau smo očitu vlast dali,"/>
		<aya index="154" text="i iznad njih smo brdo digli, zbog zavjeta koji su dali, i Mi smo im rekli: &quot;Na kapiju pognutih glava uđite!&quot; – i još smo im rekli: &quot;O subotu se ne ogriješite!&quot; – i od njih smo čvrsto obećanje uzeli."/>
		<aya index="155" text="Ali zato što su zavjet prekršili i što u Allahove dokaze nisu povjerovali, što su ni krive ni dužne vjerovjesnike ubijali i što su govorili: &quot;Naša su srca okorjela&quot; – Allah im je, zbog nevjerovanja, njihova srca zapečatio, pa ih je samo malo vjerovalo –"/>
		<aya index="156" text="i zbog nevjerovanja njihova i zbog iznošenja teških kleveta protiv Merjeme"/>
		<aya index="157" text="i zbog riječi njihovih: &quot;Mi smo ubili Mesiha, Isaa, sina Merjemina, Allahova poslanika!&quot; A nisu ga ni ubili ni raspeli, već im se pričinilo. Oni koji su se o njemu u mišljenju razilazili, oni su sami o tome u sumnji bili; o tome nisu ništa pouzdano znali, samo su nagađali; a sigurno je da ga nisu ubili,"/>
		<aya index="158" text="već ga je Allah uzdigao Sebi. – A Allah je silan i mudar."/>
		<aya index="159" text="I nema nijednog sljedbenika Knjige koji, kada bude umirao, neće u njega onako kako treba povjerovati, a na Sudnjem danu on će protiv njih svjedočiti."/>
		<aya index="160" text="I zbog teškog nasilja jevreja Mi smo im neka lijepa jela zabranili koja su im bila dozvoljena, i zbog toga što su mnoge od Allahova puta odvraćali"/>
		<aya index="161" text="i zato što su kamatu uzimali, a bilo im je zabranjeno, i zato što su tuđe imetke na nedozvoljen način jeli. A za nevjernike među njima Mi smo kaznu bolnu pripremili."/>
		<aya index="162" text="Ali onima među njima koji su u nauku sasvim upućeni, i pravim vjernicima – oni vjeruju u ono što se objavljuje tebi i u ono što je objavljeno prije tebe – naročito onima koji molitvu obavljaju i onima koji zekat daju i u Allaha i u onaj svijet vjeruju – njima ćemo, sigurno, veliku nagradu dati."/>
		<aya index="163" text="Mi objavljujemo tebi kao što smo objavljivali Nuhu i vjerovjesnicima poslije njega, a objavljivali smo i Ibrahimu, i Ismailu, i Ishaku, i Jakubu i unucima, i Isau, i Ejjubu, i Junusu, i Harunu, i Sulejmanu, a Davudu smo dali Zebur –"/>
		<aya index="164" text="i poslanicima o kojima smo ti prije kazivali i poslanicima o kojima ti nismo kazivali – a Allah je, sigurno, s Musaom razgovarao –"/>
		<aya index="165" text="o poslanicima koji su radosne vijesti i opomene donosili, da ljudi poslije poslanika ne bi nikakva opravdanja pred Allahom imali. – A Allah je silan i mudar."/>
		<aya index="166" text="Allah svjedoči da je istina ono što ti objavljuje, objavljuje ono što On jedini zna, a i meleki svjedoče; – a dovoljan je Allah kao svjedok."/>
		<aya index="167" text="Oni koji neće da vjeruju i koji od Allahova puta odvraćaju daleko su zalutali."/>
		<aya index="168" text="Onima koji neće da vjeruju i koji čine nepravdu Allah doista neće oprostiti i neće im Put pokazati,"/>
		<aya index="169" text="osim puta u Džehennem, u kome će vječno i zauvijek ostati – to je Allahu lahko."/>
		<aya index="170" text="O ljudi, Poslanik vam je već donio Istinu od Gospodara vašeg; zato vjerujte – bolje vam je! A ako ne budete vjerovali – pa, Allahovo je ono što je nebesima i na Zemlji, i Allah sve zna i mudar je."/>
		<aya index="171" text="O sljedbenici Knjige, ne zastranjujte u svome vjerovanju i o Allahu govorite samo istinu! Mesih, Isa, sin Merjemin, samo je Allahov poslanik, i Riječ Njegova koju je Merjemi dostavio, i Duh od Njega; zato vjerujte u Allaha i Njegove poslanike i ne govorite: &quot;Trojica su!&quot; Prestanite, bolje vam je! Allah je samo jedan Bog – hvaljen neka je On! – zar On da ima dijete?! Njegovo je ono što je na nebesima i ono što je na Zemlji, i Allah je dovoljan kao svjedok."/>
		<aya index="172" text="Mesihu neće biti zazorno da prizna da je Allahov rob, pa ni melekima, Njemu najbližim. A one kojima bude zazorno da se Njemu klanjaju, i koji se budu oholili, Allah će ih sve pred Sebe sakupiti:"/>
		<aya index="173" text="vjernike koji su dobra djela činili On će prema zasluzi nagraditi i još će im, iz obilja Svoga, više dati; a one koji su zazirali i oholili se – na nesnosne muke će staviti i oni neće naći sebi, mimo Allaha, ni zaštitnika ni pomagača."/>
		<aya index="174" text="O ljudi, dokaz vam je već stigao od Gospodara vašeg i Mi vam objavljujemo jasnu Svjetlost."/>
		<aya index="175" text="One koji budu u Allaha vjerovali i čvrsto se Njegovih propisa pridržavali – On će, sigurno, u milost Svoju i blagodat uvesti, i pravim putem Sebi uputiti."/>
		<aya index="176" text="Oni traže od tebe rješenje. Reci: &quot;Allah će vam kazati propis o 'kelali'&quot;: ako neko umre, i ne bude imao djeteta, a ima sestru, njoj – polovina njegove ostavštine, a on će naslijediti nju ako ona ne bude imala dijete; a ako su dvije, njima – dvije trećine njegove ostavštine. A ako su oni braća i sestre, onda će muškarcu pripasti dio jednak koliko dvjema ženama. To vam Allah objašnjava, da ne zalutate. A Allah zna sve."/>
	</sura>
	<sura index="5" name="المائدة">
		<aya index="1" text="O vjernici, ispunjavajte obaveze! Dozvoljava vam se stoka, ali ne ona koja će vam se navesti; dok obrede hadža obavljate, nije vam dozvoljeno loviti. Uistinu, Allah propisuje što On hoće."/>
		<aya index="2" text="O vjernici, ne omalovažavajte Allahove odredbe hadža, ni sveti mjesec, ni kurbane, naročito one ogrlicama obilježene, ni one ljude koji su krenuli ka Časnome hramu želeći nagradu i naklonost Gospodara svoga. A kad obrede hadža obavite, onda loviti možete. I neka vas mržnja koju prema nekim ljudima nosite, zato što su vam spriječili pristup Časnome hramu, nikako ne navede da ih napadnete! Jedni drugima pomažite u dobročinstvu i čestitosti, a ne sudjelujte u grijehu i neprijateljstvu; i bojte se Allaha, jer Allah strašno kažnjava."/>
		<aya index="3" text="Zabranjuje vam se strv, i krv, i svinjsko meso, i ono što je zaklano u nečije drugo, a ne u Allahovo ime, i što je udavljeno i ubijeno; i što je strmoglavljeno, i rogom ubodeno, ili od zvijeri načeto – osim ako ste ga preklali – i što je na žrtvenicima žrtvovano, i zabranjuje vam se gatanje strjelicama. To je porok! – Danas su nevjernici izgubili svaku nadu da ćete vi otpasti od svoje vjere, zato se ne bojte njih – već se bojte Mene. Sada sam vam vjeru vašu usavršio i blagodat Svoju prema vama upotpunio i zadovoljan sam da vam islam bude vjera. – A onome ko bude primoran – kad hara glad, bez namjere da učini grijeh, Allah će oprostiti i samilostan biti."/>
		<aya index="4" text="Pitaju te što im se dozvoljava. Reci: &quot;Dozvoljavaju vam se lijepa jela i ono što vam ulove životinje koje ste lovu podučili, onako kako je Allah vas naučio. Jedite ono što vam one uhvate i spomenite Allahovo ime pri tome, i bojte se Allaha, jer Allah, zaista, brzo sviđa račune.&quot;"/>
		<aya index="5" text="Od sada vam se dozvoljavaju sva lijepa jela; i dozvoljavaju vam se jela onih kojima je data Knjiga, i vaša jela su njima dozvoljena; i čestite vjernice su vam dozvoljene, i čestite kćeri onih kojima je data Knjiga prije vas, kad im vjenčane darove njihove dadete s namjerom da se njima oženite, a ne da s njima blud činite i da ih za prilježnice uzimate. A onaj ko otpadne od prave vjere – uzalud će mu biti djela njegova i on će, na onome svijetu, nastradati."/>
		<aya index="6" text="O vjernici, kad hoćete molitvu obaviti, lica svoja i ruke svoje do iza lakata operite – a dio glava svojih potarite – i noge svoje do iza članaka; a ako ste džunubi, onda se okupajte; a ako ste bolesni ili na putu ili ako ste izvršili prirodnu potrebu ili ako ste se sastajali sa ženama, a ne nađete vode, onda rukama svojim čistu zemlju dotaknite i njima preko lica svojih i ruku svojih pređite. Allah ne želi da vam pričini poteškoće, već želi da vas učini čistim i da vam blagodat Svoju upotpuni, da biste bili zahvalni."/>
		<aya index="7" text="I sjetite se Allahove milosti kojom vas je obasuo i zavjeta kojim vas je obavezao, kad ste rekli: &quot;Slušamo i pokoravamo se!&quot; I bojte se Allaha, jer Allah zna svačije misli."/>
		<aya index="8" text="O vjernici, dužnosti prema Allahu izvršavajte, i pravedno svjedočite! Neka vas mržnja koju prema nekim ljudima nosite nikako ne navede da nepravedni budete! Pravedni budite, to je najbliže čestitosti, i bojte se Allaha, jer Allah dobro zna ono što činite!"/>
		<aya index="9" text="Onima koji budu vjerovali i dobra djela činili Allah obećava oprost i nagradu veliku;"/>
		<aya index="10" text="a oni koji ne budu vjerovali i dokaze Naše budu poricali – biće stanovnici Džehennema."/>
		<aya index="11" text="O vjernici, sjetite se Allahove blagodati prema vama kada su neki ljudi htjeli da vas se dočepaju, a On je zadržao ruke njihove. I bojte se Allaha, i neka se vjernici samo u Allaha pouzdaju!"/>
		<aya index="12" text="Allah je prihvatio zavjet sinova Israilovih – a između njih bili smo postavili dvanaest starješina – i Allah je rekao: &quot;Ja sam s vama! Ako budete molitvu obavljali i milostinju davali, i ako budete u poslanike Moje vjerovali, pomagali im i drage volje zajam Allahu davali, sigurno ću preći preko hrđavih postupaka vaših i uvešću vas u džennetske bašče kroz koje će rijeke teći. A onaj među vama koji ni poslije ovoga ne bude vjerovao – s Pravog puta je skrenuo.&quot;"/>
		<aya index="13" text="Ali, zato što su zavjet svoj prekršili, Mi smo ih prokleli i srca njihova okrutnim učinili. Oni su riječi s mjesta na kojima su bile uklanjali, a dobar dio onoga čime su bili opominjani izostavili. I ti ćeš kod njih, osim malo njih, neprestano na vjerolomstvo nailaziti, ali im oprosti i ne karaj ih! – Allah, uistinu, voli one koji čine dobro."/>
		<aya index="14" text="Mi smo zavjet prihvatili i od onih koji govore: &quot;Mi smo kršćani&quot; – ali su i oni dobar dio onoga čime su bili opominjani zaboravili, zato smo među njih neprijateljstvo i mržnju do Sudnjega dana ubacili; a Allah će ih, sigurno, obavijestiti o onome što su radili."/>
		<aya index="15" text="O sljedbenici Knjige, došao vam je poslanik Naš da vam ukaže na mnogo šta što vi iz Knjige krijete, i preko čega će i preći. A od Allaha vam dolazi svjetlost i Knjiga jasna"/>
		<aya index="16" text="kojom Allah upućuje na puteve spasa one koji nastoje steći zadovoljstvo Njegovo i izvodi ih, po volji Svojoj, iz tmina na svjetlo i na Pravi put im ukazuje."/>
		<aya index="17" text="Nevjernici su oni koji govore: &quot;Bog je – Mesih, sin Merjemin!&quot; Reci: &quot;Ko može spriječiti Allaha da, ako hoće, uništi Mesiha, sina Merjemina, i majku njegovu, i sve one koji su na Zemlji?&quot; Allahova je vlast na nebesima i na Zemlji i na onome što je između njih; On stvara što hoće, i Allah sve može."/>
		<aya index="18" text="I jevreji i kršćani kažu: &quot;Mi smo djeca Božija i miljenici Njegovi.&quot; Reci: &quot;Pa zašto vas onda On kažnjava zbog grijehova vaših?&quot; A nije tako! Vi ste kao i ostali ljudi koje On stvara: kome hoće On će oprostiti, a koga hoće, On će kazniti. Allahova je vlast na nebesima i na Zemlji i na onome što je između njih, i Njemu će se svi vratiti."/>
		<aya index="19" text="O sljedbenici Knjige, došao vam je poslanik Naš – nakon što je neko vrijeme prekinuto slanje poslanika – da vam objasni, da ne biste rekli: &quot;Nije nam dolazio ni onaj koji donosi radosne vijesti, ni onaj koji opominje!&quot; Pa, došao vam je, eto, onaj koji donosi radosne vijesti i koji opominje. – A Allah sve može."/>
		<aya index="20" text="A kada Musa reče narodu svome: &quot;O narode moj, sjetite se Allahove blagodati prema vama kada je neke od vas vjerovjesnicima učinio, a mnoge vladarima, i dao vam ono što nijednom narodu nije dao;"/>
		<aya index="21" text="o narode moj, uđite u Svetu zemlju, koju vam je Allah dodijelio, i ne uzmičite nazad, pa da se vratite izgubljeni&quot; –"/>
		<aya index="22" text="oni rekoše: &quot;O Musa, u njoj je nemilosrdan narod i mi u nju nećemo ući dok god oni iz nje ne iziđu; pa ako oni iz nje iziđu, mi ćemo onda, sigurno, ući.&quot;"/>
		<aya index="23" text="Dva čovjeka koja su se Allaha bojala i kojima je On darovao milost Svoju – rekoše: &quot;Navalite im na kapiju, pa kad kroz nju prođete, bićete, sigurno, pobjednici; a u Allaha se pouzdajte, ako ste vjernici!&quot;"/>
		<aya index="24" text="&quot;O Musa&quot; – rekoše oni – &quot;dok god su oni u njoj mi nećemo u nju ulaziti! Hajde ti i Gospodar tvoj pa se bijte, mi ćemo ovdje ostati!&quot;"/>
		<aya index="25" text="&quot;Gospodaru moj&quot; – reče Musa – &quot;ja osim sebe imam moć samo nad bratom svojim; zato presudi nama i ljudima grješnim!&quot;"/>
		<aya index="26" text="&quot;Četrdeset godina oni će zemljom lutati&quot; – reče On – &quot;jer će im Sveta zemlja zabranjena biti, a ti ne tuguj za narodom grješnim!&quot;"/>
		<aya index="27" text="I ispričaj im o dvojici Ademovih sinova, onako kako je bilo, kada su njih dvojica žrtvu prinijeli, pa kada je od jednog bila primljena, a od drugog nije, ovaj je rekao: &quot;Sigurno ću te ubiti!&quot; – &quot;Allah prima samo od onih koji su dobri&quot; – reče onaj."/>
		<aya index="28" text="&quot;I kad bi ti pružio ruku svoju prema meni da me ubiješ, ja ne bih pružio svoju prema tebi da te ubijem, jer ja se bojim Allaha, Gospodara svjetova."/>
		<aya index="29" text="Ja želim da ti poneseš i moj i svoj grijeh i da budeš stanovnik u vatri. A ona je kazna za sve nasilnike.&quot;"/>
		<aya index="30" text="I strast njegova navede ga da ubije brata svoga, pa ga on ubi i posta jedan od izgubljenih."/>
		<aya index="31" text="Allah onda posla jednog gavrana da kopa po zemlji da bi mu pokazao kako da zakopa mrtvo tijelo brata svoga. &quot;Teško meni!&quot; – povika on – &quot;zar i ja ne mogu, kao ovaj gavran, da zakopam mrtvo tijelo brata svoga!&quot; I pokaja se."/>
		<aya index="32" text="Zbog toga smo Mi propisali sinovima Israilovim: ako neko ubije nekoga koji nije ubio nikoga, ili onoga koji na Zemlji nered ne čini – kao da je sve ljude poubijao; a ako neko bude uzrok da se nečiji život sačuva – kao da je svim ljudima život sačuvao. Naši poslanici su im jasne dokaze donosili, ali su mnogi od njih, i poslije toga, na Zemlji sve granice zla prelazili."/>
		<aya index="33" text="Kazna za one koji protiv Allaha i Poslanika Njegova vojuju i koji nered na Zemlji čine jeste: da budu ubijeni, ili razapeti, ili da im se unakrst ruke i noge odsijeku ili da se iz zemlje prognaju. To im je poniženje na ovome svijetu, a na onome svijetu čeka ih patnja velika,"/>
		<aya index="34" text="ali ne i za one koji se pokaju prije nego što ih se domognete! I znajte da Allah prašta i da je milostiv."/>
		<aya index="35" text="O vjernici, Allaha se bojte i nastojte da Mu se umilite i na Putu Njegovu se borite da biste postigli što želite."/>
		<aya index="36" text="Kada bi sve ono što je na Zemlji bilo u posjedu nevjernika, i još toliko, i kada bi se htjeli otkupiti od patnje na onome svijetu, ne bi im se primilo. Njih čeka muka nesnosna."/>
		<aya index="37" text="Zaželjeće oni da iz vatre iziđu, ali im iz nje neće izlaska biti, za njih će biti patnja neprestana."/>
		<aya index="38" text="Kradljivcu i kradljivici odsijecite ruke njihove, neka im to bude kazna za ono što su učinili i opomena od Allaha! A Allah je silan i mudar."/>
		<aya index="39" text="A onome ko se poslije nedjela svoga pokaje i popravi se – Allah će, sigurno, oprostiti. Allah doista prašta i samilostan je."/>
		<aya index="40" text="Ti, sigurno, znaš da samo Allah ima vlast na nebesima i na Zemlji. On kažnjava onoga koga hoće, a prašta onome kome hoće. Allah sve može."/>
		<aya index="41" text="O Poslaniče, neka te ne zabrinjava to što brzo nevjerovanje ispoljavaju oni koji ustima svojim govore: &quot;Vjerujemo!&quot;, a srcem ne vjeruju, i jevreji koji izmišljotine mnogo slušaju i koji tuđe riječi rado prihvaćaju, a tebi ne dolaze, koji smisao riječi s mjesta njihovih izvrću i govore: &quot;Ako vam se ovako presudi, onda pristanite na to, a ako vam se ne presudi, onda nemojte pristati!&quot; A onoga koga Allah želi u njegovoj zabludi ostaviti, ti mu Allahovu naklonost ne možeš nikako osigurati. To su oni čija srca Allah ne želi očistiti; njih na ovome svijetu čeka poniženje, a na onome svijetu patnja golema."/>
		<aya index="42" text="Oni mnogo laži slušaju i rado ono što je zabranjeno jedu; pa ako ti dođu, ti im presudi ili se okreni od njih; ako se okreneš od njih, oni ti ne mogu nimalo nauditi. A ako im budeš sudio, sudi im pravo jer Allah voli pravedne."/>
		<aya index="43" text="A otkud da oni traže od tebe da im sudiš kad imaju Tevrat, u kome su Allahovi propisi? Oni ni poslije presude tvoje ne bi bili zadovoljni jer nisu nikakvi vjernici."/>
		<aya index="44" text="Mi smo objavili Tevrat, u kome je uputstvo i svjetlo. Po njemu su jevrejima sudili vjerovjesnici, koji su bili Allahu poslušni i čestiti ljudi, i učeni, od kojih je traženo da čuvaju Allahovu knjigu, i oni su nad njom bdjeli. Zato se, kada budete sudili, ne bojte ljudi, već se bojte Mene, i ne zamjenjujte riječi Moje za nešto što malo vrijedi! A oni koji ne sude prema onome što je Allah objavio, oni su pravi nevjernici."/>
		<aya index="45" text="Mi smo im u njemu propisali: glava za glavu, i oko za oko, i nos za nos, i uho za uho, i zub za zub, a da rane treba uzvratiti. A onome ko od odmazde odustane, biće mu to od grijeha iskupljenje. Oni koji ne sude prema onom što je Allah objavio pravi su nasilnici."/>
		<aya index="46" text="Poslije njih poslali smo Isaa, sina Merjemina, koji je priznavao Tevrat prije njega objavljen, a njemu smo dali Indžil, u kome je bilo uputstvo i svjetlo, i da potvrdi Tevrat, prije njega objavljen, u kome je također bilo uputstvo i pouka onima koji su se Allaha bojali,"/>
		<aya index="47" text="i sljedbenicima Indžila smo bili naredili da sude prema onome što je Allah objavio u njemu. Oni koji nisu sudili prema onome što je Allah objavio – pravi su grješnici."/>
		<aya index="48" text="A tebi objavljujemo Knjigu, samu istinu, da potvrdi knjige prije nje objavljene i da nad njima bdi. I ti im sudi prema onome što Allah objavljuje i ne povodi se za prohtjevima njihovim, i ne odstupaj od Istine koja ti dolazi; svima vama smo zakon i pravac propisali. A da je Allah htio, On bi vas sljedbenicima jedne vjere učinio, ali, On hoće da vas iskuša u onome što vam propisuje, zato se natječite ko će više dobra učiniti; Allahu ćete se svi vratiti, pa će vas On o onome u čemu ste se razilazili obavijestiti."/>
		<aya index="49" text="I sudi im prema onome što Allah objavljuje i ne povodi se za prohtjevima njihovim, i čuvaj ih se da te ne odvrate od nečega što ti Allah objavljuje. A ako ne pristaju, ti onda znaj da Allah želi da ih zbog nekih grijehova njihovih kazni. A mnogi ljudi su, zaista, nevjernici."/>
		<aya index="50" text="Zar oni traže da im se kao u pagansko doba sudi? A ko je od Allaha bolji sudija narodu koji čvrsto vjeruje?"/>
		<aya index="51" text="O vjernici, ne uzimajte za zaštitnike jevreje i kršćane! Oni su sami sebi zaštitnici! A njihov je onaj među vama koji ih za zaštitnike prihvati; Allah uistinu neće ukazati na Pravi put ljudima koji sami sebi nepravdu čine."/>
		<aya index="52" text="Zato ti vidiš one čija su srca bolesna kako se žure da s njima prijateljstvo sklope, govoreći: &quot;Bojimo se da nas kakva nevolja ne zadesi.&quot; A Allah će, sigurno, pobjedu ili nešto drugo od sebe dati, pa će se oni zbog onoga što su u dušama svojim krili kajati,"/>
		<aya index="53" text="a oni koji vjeruju reći će: &quot;Zar su to oni koji su se zaklinjali Allahom, svojom najtežom zakletvom, da su zaista s vama?&quot; Djela njihova biće poništena, i oni će nastradati."/>
		<aya index="54" text="O vjernici, ako neko od vas od vjere svoje otpadne – pa, Allah će, sigurno, umjesto njih dovesti ljude koje On voli i koji Njega vole, prema vjernicima ponizne, a prema nevjernicima ponosite; oni će se na Allahovu putu boriti i neće se ničijeg prijekora bojati. To je Allahov dar, koji On daje kome hoće – a Allah je neizmjerno dobar i zna sve."/>
		<aya index="55" text="Vaši zaštitnici su samo Allah i Poslanik Njegov i vjernici koji ponizno molitvu obavljaju i zekat daju."/>
		<aya index="56" text="Onaj ko za zaštitnika uzme Allaha i Poslanika Njegova i vjernike – pa, Allahova strana će svakako pobijediti."/>
		<aya index="57" text="O vjernici, ne prijateljujte s onima koji vjeru vašu za podsmijeh i zabavu uzimaju, bili to oni kojima je data Knjiga prije vas, ili bili mnogobošci – i Allaha se bojte ako ste vjernici –"/>
		<aya index="58" text="i kad pozivate na molitvu i to za podsmijeh i zabavu uzimaju, zato što su oni ljudi koji ne shvaćaju."/>
		<aya index="59" text="Reci: &quot;O sljedbenici Knjige, zar da nas osuđujete zato što vjerujemo u Allaha i u ono što nam se objavljuje, i u ono što je objavljeno prije – a većina ste grješnici?&quot;"/>
		<aya index="60" text="Reci: &quot;Hoćete li da vam kažem koji su gori od takvih i koje će Allah još teže kazniti? Oni koje je Allah prokleo i na koje se rasrdio i u majmune i svinje pretvorio, oni koji su se šejtanu klanjali – njih čeka najgore mjesto, jer oni su najdalje s Pravoga puta odlutali.&quot;"/>
		<aya index="61" text="A kada vam dolaze, oni govore: &quot;Vjerujemo!&quot; ali oni dolaze kao nevjernici, a takvi i odlaze, a Allah dobro zna ono što oni kriju."/>
		<aya index="62" text="Vidiš mnoge od njih kako u grijehe i nasilje srljaju i kako ono što je zabranjeno jedu; ružno li je to kako postupaju!"/>
		<aya index="63" text="Trebalo bi da ih čestiti i učeni ljudi od lažna govora i zabranjena jela odvraćaju; ružno li je to kako postupaju!"/>
		<aya index="64" text="Jevreji govore: &quot;Allahova ruka je stisnuta!&quot; Stisnute bile ruke njihove i prokleti bili zbog toga što govore! Ne, obje ruke Njegove su otvorene, On udjeljuje koliko hoće! A to što ti objavljuje Gospodar tvoj pojačaće kod mnogih od njih zabludu i nevjerovanje. Mi smo ubacili među njih neprijateljstvo i mržnju sve do Smaka svijeta. Kad god pokušaju potpaliti ratnu vatru, Allah je ugasi. Oni nastoje na Zemlji smutnju praviti, a Allah ne voli smutljivce."/>
		<aya index="65" text="A da sljedbenici Knjige vjeruju i grijeha se čuvaju, Mi bismo prešli preko ružnih postupaka njihovih i uveli bismo ih, sigurno, u džennetske bašče uživanja."/>
		<aya index="66" text="Da se oni pridržavaju Tevrata i Indžila i onoga što im objavljuje Gospodar njihov, imali bi šta jesti, i od onoga što je iznad njih i od onoga što je ispod nogu njihovih. Ima ih i umjerenih, ali ružno je ono što radi većina njih."/>
		<aya index="67" text="O Poslaniče, kazuj ono što ti se objavljuje od Gospodara tvoga – ako ne učiniš, onda nisi dostavio poslanicu Njegovu – a Allah će te od ljudi štititi. Allah doista neće ukazati na Pravi put narodu koji neće da vjeruje."/>
		<aya index="68" text="Reci: &quot;O sljedbenici Knjige, vi niste nikakve vjere ako se ne budete pridržavali Tevrata i Indžila, i onoga što vam objavljuje Gospodar vaš.&quot; A to što ti objavljuje Gospodar tvoj pojačaće, uistinu, kod mnogih od njih nepokornost i nevjerovanje, ali, ti ne izgaraj zbog naroda koji neće da vjeruje."/>
		<aya index="69" text="Oni koji su vjerovali, pa i oni koji su bili jevreji, i sabejci, i kršćani – oni koji su u Allaha i u onaj svijet vjerovali i dobra djela činili – ničega se oni neće bojati i ni za čim oni neće tugovati."/>
		<aya index="70" text="Mi smo od sinova Israilovih zavjet uzeli i poslanike im slali. Kad god bi im koji poslanik donio ono što nije godilo dušama njihovim, jedne su u laž utjerivali, a druge ubijali."/>
		<aya index="71" text="Mislili su da neće biti na muke stavljeni, pa su bili i slijepi i gluhi, i onda kad je Allah primio pokajanje njihovo, mnogi od njih su opet bili i slijepi i gluhi; a Allah dobro vidi ono što oni rade."/>
		<aya index="72" text="Nevjernici su oni koji govore: &quot;Bog je – Mesih, sin Merjemin!&quot; A Mesih je govorio: &quot;O sinovi Israilovi, klanjajte se Allahu, i mome i vašem Gospodaru! Ko drugog Allahu smatra ravnim, Allah će mu ulazak u Džennet zabraniti i boravište njegovo će Džehennem biti; a nevjernicima neće niko pomoći.&quot;"/>
		<aya index="73" text="Nevjernici su oni koji govore: &quot;Allah je jedan od trojice!&quot; A samo je jedan Bog! I ako se ne okane onoga što govore, nesnosna patnja će, zaista, stići svakog od njih koji nevjernik ostane."/>
		<aya index="74" text="Zašto se oni ne pokaju Allahu i ne zamole oprost od Njega, ta Allah prašta i samilostan je."/>
		<aya index="75" text="Mesih, sin Merjemin, samo je poslanik – i prije njega su dolazili i odlazili poslanici – a majka njegova je uvijek istinu govorila; i oboje su hranu jeli. Pogledaj kako Mi iznosimo jasne dokaze, i pogledaj, zatim, njih kako se odmeću."/>
		<aya index="76" text="Reci: &quot;Kako se možete, pored Allaha, klanjati onome koji vam nije u stanju kakvu štetu učiniti, niti vam neku korist pribaviti, a Allah je Taj koji sve čuje i zna?&quot;"/>
		<aya index="77" text="Reci: &quot;O sljedbenici Knjige, ne zastranjujte u vjerovanju svome, suprotno istini, i ne povodite se za prohtjevima ljudi koji su još davno zalutali, i mnoge u zabludu odveli, i sami s Pravoga puta skrenuli!&quot;"/>
		<aya index="78" text="Jezikom Davuda i Isaa, sina Merjemina, prokleti su oni od sinova Israilovih koji nisu vjerovali – zato što su se bunili i uvijek granice zla prelazili:"/>
		<aya index="79" text="jedni druge nisu odvraćali od grješnih postupaka koje su radili. Ružno li je zaista to kako su postupali!"/>
		<aya index="80" text="Ti vidiš mnoge od njih kako s mnogobošcima prijateljuju. Ružno li je zaista ono što sami sebi pripremaju: da se Allah na njih rasrdi i da u patnji vječno ostanu."/>
		<aya index="81" text="A da vjeruju u Allaha i Vjerovjesnika i u ono što se njemu objavljuje, oni s njima ne bi prijateljevali, ali, mnogi od njih su nevjernici."/>
		<aya index="82" text="Ti ćeš, sigurno, naći da su vjernicima najljući neprijatelji jevreji i mnogobošci; i svakako ćeš naći da su vjernicima najbliži prijatelji oni koji govore: &quot;Mi smo kršćani&quot;, zato što među njima ima svećenika i monaha i što se oni ne ohole."/>
		<aya index="83" text="Kada slušaju ono što se objavljuje Poslaniku, vidiš kako im liju suze iz očiju jer znaju da je to Istina, pa govore: &quot;Gospodaru naš, mi vjerujemo, pa upiši i nas među one koji su posvjedočili."/>
		<aya index="84" text="Zašto da ne vjerujemo u Allaha i u Istinu koja nam dolazi, kada jedva čekamo da i nas Gospodar naš uvede s dobrim ljudima.&quot;"/>
		<aya index="85" text="I Allah će im, zbog onoga što govore, kao nagradu džennetske bašče dati, kroz koje će rijeke teći, u kojima će vječno boraviti; a to će biti nagrada za sve one koji dobra djela čine."/>
		<aya index="86" text="A oni koji ne budu vjerovali i dokaze Naše poricali biće stanovnici u Džehennemu."/>
		<aya index="87" text="O vjernici, ne uskraćujte sebi lijepe stvari koje vam je Allah dozvolio, samo ne prelazite mjeru, jer Allah ne voli one koji pretjeruju."/>
		<aya index="88" text="I jedite ono što vam Allah daje, što je dozvoljeno i lijepo; i bojte se Allaha, u kojeg vjerujete."/>
		<aya index="89" text="Allah vas neće kazniti ako se zakunete nenamjerno, ali će vas kazniti ako se zakunete namjerno. Otkup za prekršenu zakletvu je: da deset siromaha običnom hranom kojom hranite čeljad svoju nahranite, ili da ih odjenete, ili da roba ropstva oslobodite. A onaj ko ne bude mogao – neka tri dana posti. Tako se za zakletve vaše otkupljujte kada se zakunete; a o zakletvama svojim brinite se! Eto, tako vam Allah objašnjava propise Svoje da biste bili zahvalni."/>
		<aya index="90" text="O vjernici, vino i kocka i kumiri i strjelice za gatanje su odvratne stvari, šejtanovo djelo; zato se toga klonite da biste postigli što želite."/>
		<aya index="91" text="Šejtan želi da pomoću vina i kocke unese među vas neprijateljstvo i mržnju i da vas od sjećanja na Allaha i od obavljanja molitve odvrati. Pa hoćete li se okaniti?"/>
		<aya index="92" text="I budite poslušni Allahu i budite poslušni Poslaniku i oprezni budite! A ako glave okrenete, onda znajte da je Poslanik Naš dužan samo jasno obznaniti."/>
		<aya index="93" text="Onima koji vjeruju i dobra djela čine nama nikakva grijeha u onome što oni pojedu i popiju kad se klone onoga što im je zabranjeno i kad vjeruju i dobra djela čine, zatim se Allaha boje i vjeruju i onda se grijeha klone i dobro čine. A Allah voli one koji drugima dobro čine."/>
		<aya index="94" text="O vjernici, Allah će vas dovoditi u iskušenje sa divljači koja će biti nadohvat ruku vaših i kopalja vaših – da Allah ukaže na onoga koji Ga se boji kad ga niko ne vidi. A onoga ko i poslije toga nasilje učini čeka bolna patnja."/>
		<aya index="95" text="O vjernici, ne ubijajte divljač dok obavljate obrede hadža! Onome od vas ko je hotimično ubije kazna je da jednu domaću životinju, čiju će vrijednost procijeniti dvojica vaših pravednih ljudi, pokloni Kabi, ili da se iskupi time što će, ravno tome, nahraniti siromahe, ili postiti, da bi osjetio pogubnost postupka svoga. A Allah je već oprostio ono što je bilo. Onoga ko to opet uradi – Allah će kazniti. Allah je silan i strog."/>
		<aya index="96" text="Vama se dopušta da u moru lovite i da ulov jedete, da se njime vi i putnici koristite, a zabranjuje vam se da na kopnu lovite dok obrede hadža obavljate. I bojte se Allaha, pred kojim ćete se sabrati."/>
		<aya index="97" text="Allah je učinio da Kaba, Časni hram, bude preporod za ljude, a tako i sveti mjesec i kurbani, naročito oni ogrlicama označeni, zato da znate da je Allahu poznato ono što je na nebesima i ono što je na Zemlji, da Allah, zaista, sve zna."/>
		<aya index="98" text="Neka znate da Allah strogo kažnjava, ali i da prašta i da je milostiv."/>
		<aya index="99" text="Poslaniku je jedino dužnost da objavi, a Allah zna i ono što javno činite i ono što sakrijete."/>
		<aya index="100" text="Reci: &quot;Nije isto ono što je zabranjeno i ono što je dozvoljeno, makar te iznenađivalo mnoštvo onoga što je zabranjeno.&quot; Zato se Allaha bojte, o vi koji ste razumom obdareni, da biste ono što želite postigli."/>
		<aya index="101" text="O vjernici, ne zapitkujte o onome što će vam pričiniti neprijatnosti ako vam se objasni; a ako budete pitali za to dok se Kur'an objavljuje, objasniće vam se, ono ranije Allah vam je već oprostio. – A Allah prašta i blag je."/>
		<aya index="102" text="Neki ljudi su prije vas pitali za to, pa poslije u to nisu povjerovali."/>
		<aya index="103" text="Allah nije propisao ni behīru, ni sāibu, ni vasīlu, a ni hāma; to oni koji ne vjeruju govore o Allahu laži, i većina njih nema pameti."/>
		<aya index="104" text="A kada im se kaže: &quot;Pristupite onome što Allah objavljuje, i Poslaniku!&quot;, oni odgovaraju: &quot;Dovoljno nam je ono što smo od predaka naših zapamtili.&quot; – Zar i ako preci njihovi nisu ništa znali i ako nisu na Pravome putu bili?!"/>
		<aya index="105" text="O vjernici, brinite se o sebi; ako ste na Pravome putu, neće vam nauditi onaj ko je zalutao! Allahu ćete se svi vratiti i On će vas obavijestiti o onome šta ste radili."/>
		<aya index="106" text="O vjernici, kada vam se približi smrt, prilikom davanja oporuke neka vam posvjedoče dvojica pravednih rođaka vaših ili neka druga dvojica, koji nisu vaši – ako ste na putu, a pojave se znaci smrti. A ako posumnjate, zadržite ih poslije obavljene molitve i neka se Allahom zakunu: &quot;Mi zakletvu ni za kakvu cijenu nećemo prodati makar se radilo i o kakvu rođaku i svjedočenje koje je Allah propisao nećemo uskratiti, jer bismo tada bili, doista, grješnici.&quot;"/>
		<aya index="107" text="A ako se dozna da su njih dvojica zgriješila, onda će njih zamijeniti druga dvojica od onih kojima je šteta nanesena, i neka se Allahom zakunu: &quot;Naše zakletve su vjerodostojnije od zakletvi njihovih, mi se nismo krivo zakleli, jer bismo tada, zaista, nepravedni bili.&quot;"/>
		<aya index="108" text="Najlakše tako oni mogu izvršiti svjedočenje svoje onako kako treba, i da se ne plaše da će njihove zakletve drugim zakletvama biti pobijene. I bojte se Allaha i slušajte! A Allah neće ukazati na Pravi put ljudima koji su veliki grješnici."/>
		<aya index="109" text="Na Dan kada Allah sakupi poslanike i upita: &quot;Da li su vam se odazvali?&quot; – oni će reći: &quot;Mi ne znamo, jer samo Ti znaš sve tajne.&quot;"/>
		<aya index="110" text="Kad Allah rekne: &quot;O Isa, sine Merjemin, sjeti se blagodati Moje prema tebi i majci tvojoj: kada sam te Džibrilom pomogao pa si s ljudima, u bešici i kao zreo muž, razgovarao; i kada sam te pismenosti i mudrosti, i Tevratu i Indžilu naučio; i kada si, voljom Mojom, od blata nešto poput ptice napravio i u nju udahnuo, i kada je ona, voljom Mojom, postala ptica; i kada si, voljom Mojom, od rođenja slijepa i gubavca iscijelio; i kada si, voljom Mojom, mrtve dizao; i kada sam od tebe sinove Israilove odbio, kad si im ti jasne dokaze donio, pa su onī među njima koji nisu vjerovali – povikali: 'Ovo nije ništa drugo do prava vradžbina!'"/>
		<aya index="111" text="I kada sam učenicima naredio: 'Vjerujte u Mene i Poslanika Moga!' – oni su odgovorili: 'Vjerujemo, a Ti budi svjedok da smo mi muslimani'.&quot;"/>
		<aya index="112" text="A kada učenici rekoše: &quot;O Isa, sine Merjemin, može li nam Gospodar tvoj trpezu s neba spustiti?&quot; – on reče: &quot;Bojte se Allaha ako ste vjernici!&quot;"/>
		<aya index="113" text="&quot;Mi želimo&quot; – rekoše oni – &quot;da s nje jedemo i da naša srca budu smirena i da se uvjerimo da si nam istinu govorio, i da o njoj budemo svjedoci.&quot;"/>
		<aya index="114" text="Isa, sin Merjemin, reče: &quot;O Allahu, Gospodaru naš, spusti nam s neba trpezu da nam bude blagdan, i prvima od nas i onima kasnijim, i čudo Tvoje, i nahrani nas, a Ti si hranitelj najbolji!&quot;"/>
		<aya index="115" text="&quot;Ja ću vam je spustiti&quot; – reče Allah – &quot;ali ću one među vama koji i poslije ne budu vjerovali kazniti kaznom kakvom nikoga na svijetu neću kazniti.&quot;"/>
		<aya index="116" text="A kada Allah rekne: &quot;O Isa, sine Merjemin, jesi li ti govorio ljudima: 'Prihvatite mene i majku moju kao dva boga uz Allaha!'&quot; – on će reći: &quot;Hvaljen neka si Ti! Meni nije priličilo da govorim ono što nemam pravo. Ako sam ja to govorio, Ti to već znaš; Ti znaš šta ja znam, a ja ne znam šta Ti znaš; Samo Ti jedini sve što je skriveno znaš."/>
		<aya index="117" text="Ja sam im samo ono govorio što si mi Ti naredio: 'Klanjajte se Allahu, i mome i svome Gospodaru!' I ja sam nad njima bdio dok sam među njima bio, a kad si mi Ti dušu uzeo, Ti si ih jedini nadzirao; Ti nad svim bdiš."/>
		<aya index="118" text="Ako ih kazniš, robovi su Tvoji, a ako im oprostiš, silan i mudar Ti si.&quot;"/>
		<aya index="119" text="Allah će reći: &quot;Ovo je Dan u kome će iskrenima od koristi iskrenost njihova biti; njima će džennetske bašče, kroz koje rijeke teku, pripasti, vječno i zauvijek će u njima ostati. Allah će zadovoljan njima biti, a i oni Njim. To će veliki uspjeh biti!&quot;"/>
		<aya index="120" text="Allahova je vlast na nebesima i na Zemlji i nad onim što je na njima; On sve može!"/>
	</sura>
	<sura index="6" name="الأنعام">
		<aya index="1" text="Hvaljen neka je Allah, koji je nebesa i Zemlju stvorio i tmine i svjetlo dao, pa opet oni koji ne vjeruju – druge sa Gospodarom svojim izjednačuju!"/>
		<aya index="2" text="On vas od zemlje stvara i čas smrti određuje, i samo On zna kada će Smak svijeta biti, a vi opet sumnjate."/>
		<aya index="3" text="On je Allah na nebesima i na Zemlji, On zna i što krijete i što pokazujete, i On zna ono što radite."/>
		<aya index="4" text="A nevjernicima ne dođe nijedan dokaz od Gospodara njihova od koga oni glave ne okrenu."/>
		<aya index="5" text="Oni smatraju da je laž Istina koja im dolazi, ali, njih će, sigurno, stići posljedice onoga čemu se rugaju."/>
		<aya index="6" text="Zar oni ne znaju koliko smo Mi naroda prije njih uništili, kojima smo na Zemlji mogućnosti davali kakve vama nismo dali i kojima smo kišu obilatu slali i učinili da rijeke pored njih teku, pa smo ih, zbog grijehova njihovih, uništavali, i druga pokoljenja, poslije njih, stvarali."/>
		<aya index="7" text="A i da ti Knjigu na papiru spustimo i da je oni rukama svojim opipaju, opet bi sigurno rekli oni koji neće da vjeruju: &quot;Ovo nije ništa drugo do prava vradžbina.&quot;"/>
		<aya index="8" text="Oni govore: &quot;Trebalo je da mu se pošalje melek!&quot; A da meleka pošaljemo, s njima bi svršeno bilo, ni cigli čas vremena im se ne bi više dao."/>
		<aya index="9" text="A da ga melekom učinimo, opet bismo ga kao čovjeka stvorili i opet bismo im učinili nejasnim ono što im nije jasno."/>
		<aya index="10" text="Poslanicima su se i prije tebe rugali, pa je one koji su im se rugali stiglo baš ono čemu su se rugali."/>
		<aya index="11" text="Reci: &quot;Putujte po svijetu, zatim pogledajte kako su završili oni koji su poslanike lažnim smatrali!&quot;"/>
		<aya index="12" text="Upitaj: &quot;Čije je sve ono što je na nebesima i na Zemlji?&quot; – i odgovori: &quot;Allahovo!&quot; On je Sebi propisao da bude milostiv. On će vas na Sudnjem danu sakupiti, u to nema nikakve sumnje; oni koji su sebe upropastili, pa – oni neće vjerovati."/>
		<aya index="13" text="Njemu pripada sve što postoji u noći i danu; On sve čuje i sve zna."/>
		<aya index="14" text="Reci: &quot;Zar da za zaštitnika uzmem nekog drugog osim Allaha, stvoritelja nebesa i Zemlje? On hrani, a Njega niko ne hrani!&quot; Reci: &quot;Meni je naređeno da budem prvi među onima koji se pokoravaju&quot; – i: &quot;Nikako ne budi od onih koji Mu druge ravnim smatraju!&quot;"/>
		<aya index="15" text="Reci: &quot;Ako ne budem poslušan svome Gospodaru, ja se plašim patnje na Velikom danu.&quot;"/>
		<aya index="16" text="A onaj ko toga dana bude pošteđen, On mu se smilovao, i to je očiti uspjeh."/>
		<aya index="17" text="Ako te od Allaha neka nevolja pogodi – pa, niko je osim Njega ne može otkloniti; a ako ti kakvo dobro podari – pa, samo je On Svemoćni,"/>
		<aya index="18" text="i jedini On vlada robovima Svojim; On je Mudri i Sveznajući."/>
		<aya index="19" text="Reci: &quot;Ko je svjedok najpouzdaniji?&quot; – i odgovori: &quot;Allah, On će između mene i vas svjedok biti. A meni se ovaj Kur'an objavljuje i da njime vas i one do kojih on dopre opominjem. Zar vi, zaista, tvrdite da pored Allaha ima i drugih bogova?&quot; Reci: &quot;Ja ne tvrdim.&quot; Reci: &quot;Samo je On – Bog, i ja nemam ništa s tim što vi smatrate druge Njemu ravnim.&quot;"/>
		<aya index="20" text="Oni kojima smo Knjigu dali poznaju Poslanika kao što poznaju sinove svoje; oni koji su sebe upropastili, pa – oni neće vjerovati."/>
		<aya index="21" text="Ima li nepravednijeg od onoga koji o Allahu govori laži ili ne priznaje dokaze Njegove? Nepravedni zaista neće uspjeti!"/>
		<aya index="22" text="A na Dan kada ih sve sakupimo, pa upitamo one koji su druge Njemu ravnim smatrali: &quot;Gdje su vam božanstva vaša koja ste bogovima držali?&quot;"/>
		<aya index="23" text="neće im ništa drugo preostati nego da reknu: &quot;Allaha nam, Gospodara nam našeg, mi nismo nikoga Allahu ravnim smatrali!&quot;"/>
		<aya index="24" text="Gledaj kako će oni sami sebi lagati, a neće im biti onih koje su bili izmislili!"/>
		<aya index="25" text="Ima onih koji dolaze da te slušaju, ali Mi smo na srca njihova zastore stavili, da Kur'an ne bi razumjeli, i gluhim ih učinili, pa i ako bi sve dokaze vidjeli, opet u njih ne bi povjerovali. A kada ti dolaze da se s tobom raspravljaju, govore oni koji ne vjeruju: &quot;To su samo izmišljotine naroda davnašnjih!&quot;"/>
		<aya index="26" text="Oni zabranjuju da se u Kur'an vjeruje, i sami se od njega udaljavaju, i sami sebe upropaštavaju, a da i ne primjećuju."/>
		<aya index="27" text="A da ti je vidjeti kako će, kad pred vatrom budu zadržani, reći: &quot;Da nam je da povraćeni budemo, pa da dokaze Gospodara našeg ne poričemo i da vjernici postanemo!&quot;"/>
		<aya index="28" text="Ne, ne! Njima će očevidno postati ono što su prije krili; a kada bi i bili povraćeni, opet bi nastavili raditi ono što im je bilo zabranjeno, jer oni su doista lažljivci,"/>
		<aya index="29" text="i rekli bi: &quot;Nema života osim na ovome svijetu i mi nećemo biti oživljeni!&quot;"/>
		<aya index="30" text="A da ti je vidjeti kako će, kada pred Gospodarom svojim budu zaustavljeni i kad ih On upita: &quot;Zar ovo nije istina?&quot; – odgovoriti: &quot;Jeste, tako nam Gospodara našeg!&quot; – a i kako će On reći: &quot;E pa iskusite onda patnju zbog toga što niste vjerovali!&quot;"/>
		<aya index="31" text="Oni koji ne vjeruju da će pred Allaha stati nastradaće kad im iznenada Čas oživljenja dođe, i reći će: &quot;O, žalosti naše, šta smo sve na Zemlji propustili!&quot;, i grijehe svoje će na leđima svojim nositi, a užasno je ono što će uprtiti!"/>
		<aya index="32" text="Život na ovome svijetu je samo igra i zabava, a onaj svijet je, zaista, bolji za one koji se Allaha boje. Zašto se ne opametite?"/>
		<aya index="33" text="Mi znamo da tebe zaista žalosti to što oni govore. Oni, doista, ne okrivljuju tebe da si ti lažac, nego nevjernici poriču Allahove riječi."/>
		<aya index="34" text="A poslanici su i prije tebe lažnim smatrani, pa su trpjeli što su ih u laž ugonili i mučili sve dok im ne bi došla pomoć Naša – a niko ne može Allahove riječi izmijeniti – i do tebe su doprle o poslanicima neke vijesti."/>
		<aya index="35" text="Ako je tebi teško to što oni glave okreću, onda, ako možeš, potraži kakav otvor u Zemlji ili kakve ljestve ka nebu, pa im donesi jedno čudo! Da Allah hoće, On bi ih sve na Pravome putu sakupio; zato nikako ne budi od onih koji to ne znaju!"/>
		<aya index="36" text="Odazvaće se jedino oni koji su poslušni. – A Allah će umrle oživiti; zatim, Njemu će se svi vratiti."/>
		<aya index="37" text="Oni govore: &quot;Zašto mu Gospodar njegov ne pošalje kakvo čudo?&quot; Reci: &quot;Allah je kadar poslati čudo, ali većina njih ne zna.&quot;"/>
		<aya index="38" text="Sve životinje koje po Zemlji hode i sve ptice koje na krilima svojim lete svjetovi su poput vas – u Knjizi Mi nismo ništa izostavili – i sakupiće se poslije pred Gospodarom svojim."/>
		<aya index="39" text="A oni koji dokaze Naše poriču gluhi su i nijemi, u tminama su. Onoga koga hoće – Allah ostavlja u zabludi, a onoga koga hoće – na Pravi put izvodi."/>
		<aya index="40" text="Reci: &quot;Kažite vi meni, ako istinu govorite, kad bi vam došla Allahova kazna ili vas iznenadio Smak svijeta, da li biste ikoga drugog osim Allaha prizivali, ako istinu govorite?&quot;"/>
		<aya index="41" text="Njega biste samo molili da, ako hoće, otkloni od vas ono za što ste Ga molili, a ne bi vam ni na um pali oni koje ste Mu ravnim smatrali."/>
		<aya index="42" text="A poslanike smo i narodima prije tebe slali i neimaštinom i bolešću ih kažnjavali ne bi li poslušni postali."/>
		<aya index="43" text="Trebalo je da su poslušni postali kad bi im kazna Naša došla! Ali, srca njihova su ostala tvrda, a šejtan im je lijepim prikazivao ono što su radili."/>
		<aya index="44" text="I kada bi zaboravili ono čime su opominjani, Mi bismo im kapije svega otvorili; a kad bi se onome što im je dato obradovali, iznenada bismo ih kaznili i oni bi odjednom svaku nadu izgubili,"/>
		<aya index="45" text="i zameo bi se trag narodu koji čini zlo, i neka je hvaljen Allah, Gospodar svjetova!"/>
		<aya index="46" text="Reci: &quot;Kažite vi meni, ako bi vas Allah sluha vašeg i vida vašeg lišio i srca vaša zapečatio, koji bi vam bog, osim Allaha, to vratio?&quot; Pogledaj kako dokaze iznosimo, a oni opet glave okreću."/>
		<aya index="47" text="Reci: &quot;Kažite vi meni, ako bi vas Allahova kazna stigla neočekivano ili javno, zar bi iko drugi do narod nevjernički nastradao?&quot;"/>
		<aya index="48" text="Mi šaljemo poslanike samo zato da donose radosne vijesti i da opominju; neka se zato oni koji vjeruju i dobra djela čine ničega ne boje i ni za čim neka ne tuguju."/>
		<aya index="49" text="A one koji u dokaze Naše ne vjeruju stići će kazna zato što grješno postupaju."/>
		<aya index="50" text="Reci: &quot;Ja vam ne kažem: 'U mene su Allahove riznice', niti: 'Meni je poznat nevidljivi svijet', niti vam kažem: 'Ja sam melek' – ja slijedim samo ono što mi se objavljuje.&quot; Reci: &quot;Zar su isti slijepac i onaj koji vidi? Zašto ne razmislite?&quot;"/>
		<aya index="51" text="I opominji Kur'anom one koji strahuju što će pred Gospodarom svojim sakupljeni biti, kad osim Njega ni zaštitnika ni zagovornika neće imati – da bi se Allaha bojali."/>
		<aya index="52" text="I ne tjeraj od sebe one koji se ujutro i navečer Gospodaru svome mole želeći naklonost Njegovu – ti nećeš za njih odgovarati, a ni oni neće odgovarati za tebe, jer bi, ako bi ih otjerao, nasilnik bio."/>
		<aya index="53" text="I tako Mi jedne drugima iskušavamo da bi nevjernici rekli: &quot;Zar su to oni kojima je Allah, između nas, milost ukazao?&quot; – A zar Allah dobro ne poznaje one koji su zahvalni!"/>
		<aya index="54" text="A kada ti dođu oni koji u riječi Naše vjeruju, ti reci: &quot;Mir vama! Gospodar vaš je sam Sebi propisao da bude milostiv: ako neko od vas kakvo ružno djelo iz lahkomislenosti učini, pa se poslije pokaje i popravi – pa, Allah će doista oprostiti i samilostan biti.&quot;"/>
		<aya index="55" text="Tako Mi potanko izlažemo dokaze, i da bi očevidan bio put kojim idu grješnici."/>
		<aya index="56" text="Reci: &quot;Meni je zabranjeno da se klanjam onima kojima se vi, pored Allaha, klanjate.&quot; Reci: &quot;Ja se ne povodim za željama vašim, jer bih tada zalutao i ne bih na Pravome putu bio.&quot;"/>
		<aya index="57" text="Reci: &quot;Meni je doista jasno ko je Gospodar moj, a vi Ga ne priznajete. Nije u mojoj vlasti ono što vi požurujete; pita se samo Allah, On sudi po pravdi i On je sudija najbolji.&quot;"/>
		<aya index="58" text="Reci: &quot;Da je u mojoj vlasti ono što požurujete, između mene i vas bilo bi svršeno, a Allah dobro zna nevjernike.&quot;"/>
		<aya index="59" text="U Njega su ključevi svih tajni, samo ih On zna, i On jedini zna šta je na kopnu i šta je u moru, i nijedan list ne opadne, a da On za nj ne zna; i nema zrna u tminama Zemlje niti ičega svježeg niti ičega suhog, ničega što nije u jasnoj Knjizi."/>
		<aya index="60" text="On vas noću uspavljuje – a zna i šta ste preko dana griješili – zatim vas budi, sve dok ne dođe čas smrti. Na kraju, Njemu ćete se vratiti i On će vas o onome što ste radili obavijestiti."/>
		<aya index="61" text="On vlada robovima Svojim i šalje vam čuvare; a kad nekome od vas smrt dođe, izaslanici Naši mu, bez oklijevanja, dušu uzmu."/>
		<aya index="62" text="Oni će, poslije, biti vraćeni Allahu, svome istinskom Gospodaru. Samo će se On pitati i On će najbrže obračun svidjeti."/>
		<aya index="63" text="Reci: &quot;Ko vas iz strahota na kopnu i moru izbavlja kad Mu se i javno i tajno ponizno molite: 'Ako nas On iz ovoga izbavi, sigurno ćemo biti zahvalni!'&quot;"/>
		<aya index="64" text="Reci: &quot;Allah vas iz njih i iz svake nevolje izbavlja, pa vi ipak smatrate da ima Njemu ravnih.&quot;"/>
		<aya index="65" text="Reci: &quot;On je kadar poslati protiv vas kaznu iznad vaših glava ili ispod vaših nogu ili da vas u stranke podijeli i učini da silu jedni drugih iskusite.&quot; Pogledaj samo kako Mi potanko iznosimo dokaze da bi se oni urazumili!"/>
		<aya index="66" text="Tvoj narod kaznu poriče, a ona je istina. Reci: &quot;Ja nisam vaš čuvar,"/>
		<aya index="67" text="svaki nagovještaj ima svoje vrijeme, i vi ćete znati!&quot;"/>
		<aya index="68" text="Kada vidiš one koji se riječima Našim rugaju, nek si daleko od njih sve dok na drugi razgovor ne pređu. A ako te šejtan navede da zaboraviš, onda ne sjedi više s nevjernicima kad se opomene sjetiš."/>
		<aya index="69" text="Oni koji se boje Allaha neće za njih račun polagati, ali su dužni opominjati ne bi li se okanili."/>
		<aya index="70" text="Ostavi one koji vjeru svoju kao igru i zabavu uzimaju, i koje je život na ovome svijetu obmanuo, a opominji Kur'anom da čovjek, zbog onoga što radi, ne bi stradao, jer osim Allaha – ni zaštitnika ni posrednika neće imati i jer se od njega nikakva otkupnina neće primiti. Oni će, zbog onoga što su radili, biti u muci zadržani; njih čeka piće od ključale vode i patnja nesnosna, zato što nisu vjerovali."/>
		<aya index="71" text="Reci: &quot;Zar da se, pored Allaha, klanjamo onima koji nam ne mogu nikakvu korist pribaviti ni neku štetu otkloniti pa da budemo vraćeni stopama našim – a Allah nas je već uputio – i da budemo kao onaj koga su na Zemlji šejtani zaveli pa ništa ne zna, a koga drugovi njegovi zovu na Pravi put: 'Hodi nama!'&quot; Reci: &quot;Allahov put je – jedini Pravi put, i nama je naređeno da Gospodara svjetova slušamo"/>
		<aya index="72" text="i da molitvu obavljamo i da se Njega bojimo; On je Taj pred kojim ćete biti sakupljeni,"/>
		<aya index="73" text="i On je Taj koji je nebesa i Zemlju mudro stvorio: čim On za nešto rekne: 'Budi!' – ono biva; riječ Njegova je Istina; samo će On imati vlast na Dan kad se u rog puhne; On zna nevidljivi i vidljivi svijet, i On je Mudri i Sveznajući.&quot;"/>
		<aya index="74" text="A kad Ibrahim reče svome ocu Azeru: &quot;Zar kumire smatraš bogovima?! Vidim da ste i ti i narod tvoj u pravoj zabludi.&quot;"/>
		<aya index="75" text="I Mi pokazasmo Ibrahimu carstvo nebesa i Zemlje da bi čvrsto vjerovao."/>
		<aya index="76" text="I kad nastupi noć, on ugleda zvijezdu i reče: &quot;Ovo je Gospodar moj!&quot; A pošto zađe, reče: &quot;Ne volim one koji zalaze!&quot;"/>
		<aya index="77" text="A kad ugleda Mjesec kako izlazi, reče: &quot;Ovo je Gospodar moj!&quot; A pošto zađe, on reče: &quot;Ako me Gospodar moj na Pravi put ne uputi, biću, sigurno, jedan od onih koji su zalutali.&quot;"/>
		<aya index="78" text="A kad ugleda Sunce kako se rađa, on uzviknu: &quot;Ovo je Gospodar moj, ovo je najveće!&quot; – A pošto zađe, on reče: &quot;Narode moj, ja nemam ništa s tim što vi Njemu druge ravnim smatrate!"/>
		<aya index="79" text="Ja okrećem lice svoje, kao pravi vjernik, prema Onome koji je nebesa i Zemlju stvorio, ja nisam od onih koji Njemu druge ravnim smatraju!&quot;"/>
		<aya index="80" text="I narod njegov se s njim raspravljao. &quot;Zar da se sa mnom raspravljate o Allahu, a On je mene uputio?&quot; – reče on. &quot;Ja se ne bojim onih koje vi Njemu ravnim smatrate, biće samo ono što Gospodar moj bude htio. Gospodar moj znanjem Svojim obuhvaća sve. Zašto se ne urazumite?"/>
		<aya index="81" text="A kako bih se ja bojao onih koje s Njim izjednačujete, kada se vi ne bojite što Allahu druge ravnim smatrate, iako vam On za to nije nikakav dokaz dao? I znate li vi ko će, mi ili vi, biti siguran?"/>
		<aya index="82" text="Biće sigurni samo oni koji vjeruju i vjerovanje svoje s mnogoboštvom ne miješaju; oni će biti na Pravome putu.&quot;"/>
		<aya index="83" text="To su dokazi Naši koje dadosmo Ibrahimu za narod njegov. Mi više stepene dajemo onima kojima Mi hoćemo. Gospodar tvoj je, uistinu, Mudri i Sveznajući."/>
		<aya index="84" text="I Mi mu poklonismo i Ishaka i Jakuba; i svakog uputismo – a Nuha smo još prije uputili – i od potomaka njegovih Davuda, i Sulejmana, i Ejjuba, i Jusufa, i Musaa, i Haruna – eto, tako Mi nagrađujemo one koji dobra djela čine –"/>
		<aya index="85" text="i Zekerijjaa, i Jahjaa, i Isaa, i Iljasa – svi su oni bili dobri –"/>
		<aya index="86" text="i Ismaila i Eljese‘a i Junusa i Luta – i svima smo prednost nad svijetom ostalim dali –"/>
		<aya index="87" text="i neke pretke njihove i potomke njihove i braću njihovu – njih smo odabrali i na Pravi put im ukazali."/>
		<aya index="88" text="To je Allahovo uputstvo na koje On ukazuje onima kojima hoće od robova Svojih. A da su oni druge Njemu ravnim smatrali, sigurno bi im propalo ono što su činili."/>
		<aya index="89" text="To su oni kojima smo Mi knjige i mudrost i vjerovjesništvo dali. Pa ako ovi u to ne vjeruju, Mi smo time zadužili ljude koji će u to vjerovati."/>
		<aya index="90" text="Njih je Allah uputio, zato slijedi njihov Pravi put. Reci: &quot;Ja od vas ne tražim nagradu za Kur'an, on je samo pouka svjetovima.&quot;"/>
		<aya index="91" text="Jevreji ne poznaju Allaha kako treba – kad govore: &quot;Nijednom čovjeku Allah nije ništa objavio!&quot; Reci: &quot;A ko je objavio Knjigu koju je donio Musa kao svjetlo i putokaz ljudima, koju na listove stavljate i pokazujete – a mnogo i krijete – i poučavate se onome što ni vi ni preci vaši niste znali?&quot; Reci: &quot;Allah!&quot; Zatim ih ostavi neka se lažima svojim zabavljaju."/>
		<aya index="92" text="A ova Knjiga, koju objavljujemo, blagoslovljena je, ona potvrđuje onu prije nje da opominješ Mekku i ostali svijet. A oni koji u onaj svijet vjeruju – vjeruju i u nju i o molitvama svojim brigu brinu."/>
		<aya index="93" text="Ko je nepravedniji od onoga koji laži o Allahu iznosi ili koji govori: &quot;Objavljuje mi se&quot; – a ništa mu se ne objavljuje, ili koji kaže: &quot;I ja ću reći isto onako kao što Allah objavljuje.&quot; A da ti je vidjeti nevjernike u smrtnim mukama, kada meleki budu ispružili ruke svoje prema njima: &quot;Spasite se ako možete! Od sada ćete neizdržljivom kaznom biti kažnjavani zato što ste na Allaha ono što nije istina iznosili i što ste se prema dokazima Njegovim oholo ponašali.&quot;"/>
		<aya index="94" text="A doći ćete Nam pojedinačno, onakvi kakve smo vas prvi put stvorili, napustivši dobra koja smo vam bili darovali. &quot;Mi ne vidimo s vama božanstva vaša koja ste Njemu ravnim smatrali, pokidane su veze među vama i nema vam onih koje ste posrednicima držali.&quot;"/>
		<aya index="95" text="Allah čini da zrnje i košpice proklijaju. On iz neživa izvodi živo, iz živa neživo – to vam je, eto, Allah, pa kuda se onda odmećete?"/>
		<aya index="96" text="On čini da zora sviće, On je noć odredio za počinak, a Sunce i Mjesec za računanje vremena; to je odredba Silnoga, Sveznajućeg."/>
		<aya index="97" text="On vam je stvorio zvijezde da se po njima u mraku upravljate, na kopnu i moru. – Mi potanko objašnjavamo znamenja Naša ljudima koji znaju."/>
		<aya index="98" text="On vas stvara od jednog čovjeka da na Zemlji živite i da u njoj sahranjeni budete. – Mi potanko pružamo dokaze ljudima koji razumiju."/>
		<aya index="99" text="On vodu s neba spušta, pa Mi onda činimo da pomoću nje niču sve vrste bilja i da iz njega izrasta zelenilo, a iz njega klasje gusto, i iz palmi, iz zametka njihova, grozdovi koje je lahko ubrati, i vrtovi lozom zasađeni, naročito masline i šipci, slični i različiti. Posmatrajte, zato, plodove njihove, kad se tek pojave i kad zru. To je zaista dokaz za ljude koji vjeruju."/>
		<aya index="100" text="Nevjernici smatraju džine ravnim Allahu, a On je njih stvorio, i izmislili su, ne misleći šta govore, da On ima sinove i kćeri. Hvaljen neka je On i vrlo visoko iznad onoga kako Ga oni opisuju!"/>
		<aya index="101" text="On je stvoritelj nebesa i Zemlje! Otkud Njemu dijete kad nema žene, On sve stvara, i samo On sve zna."/>
		<aya index="102" text="To vam je Allah, Gospodar vaš, nema drugog boga osim Njega, Stvoritelja svega; zato se Njemu klanjajte; On nad svim bdi!"/>
		<aya index="103" text="Pogledi do Njega ne mogu doprijeti, a On do pogleda dopire; On je milostiv i upućen u sve."/>
		<aya index="104" text="&quot;Od Gospodara vašeg dolaze vam dokazi, pa onaj ko ih usvaja – u svoju korist to čini, a onaj ko je slijep – na svoju štetu je slijep, a ja nisam vaš čuvar.&quot;"/>
		<aya index="105" text="I, eto, tako, Mi na razne načine izlažemo dokaze da bi oni rekli: &quot;Ti si učio!&quot;, i da bismo to objasnili ljudima koji hoće da znaju."/>
		<aya index="106" text="Ti ono što ti Gospodar tvoj objavljuje slušaj – drugog boga osim Njega nema! – i mnogobošce izbjegavaj."/>
		<aya index="107" text="Da Allah hoće, oni ne bi druge Njemu ravnim smatrali, a Mi tebe nismo čuvarom njihovim učinili niti si ti njihov staratelj."/>
		<aya index="108" text="Ne grdite one kojima se oni, pored Allaha, klanjaju, da ne bi i oni nepravedno i ne misleći šta govore Allaha grdili. – Kao i ovima, tako smo svakom narodu lijepim postupke njihove predstavljali. Oni će se, na kraju, Gospodaru svome vratiti, pa će ih On o onom što su radili obavijestiti."/>
		<aya index="109" text="Oni se zaklinju Allahom, najtežom zakletvom, da će, ako im dođe čudo, sigurno, zbog njega vjernici postati. Reci: &quot;Sva čuda su samo u Allaha!&quot; A odakle vi znate da će oni, kad bi im ono došlo, vjernici postati,"/>
		<aya index="110" text="i da Mi srca njihova i oči njihove nećemo zapečatiti, i da neće vjerovati kao što ni prije nisu vjerovali, i da ih nećemo ostaviti da u zabludi svojoj lutaju smeteni?"/>
		<aya index="111" text="Kada bismo im meleke poslali, i kad bi im mrtvi progovorili, i kad bismo pred njih očigledno sve dokaze sabrali – oni opet ne bi vjerovali, osim ako bi Allah htio, ali većina njih ne zna."/>
		<aya index="112" text="Tako smo svakom vjerovjesniku neprijatelje određivali, šejtane u vidu ljudi i džina koji su jedni drugima kićene besjede govorili da bi ih obmanuli – a da je Gospodar tvoj htio, oni to ne bi učinili; zato ti ostavi njih, i ono što izmišljaju –"/>
		<aya index="113" text="i da bi srca onih koji u onaj svijet ne vjeruju bila sklona tome i zadovoljna time, i da bi počinili grijehe koje su počinili."/>
		<aya index="114" text="Zašto da pored Allaha tražim drugog sudiju, kad vam On objavljuje Knjigu potanko? A oni kojima smo Mi dali Knjigu dobro znaju da Kur'an objavljuje Gospodar tvoj istinito, zato ti ne sumnjaj nikako!"/>
		<aya index="115" text="Riječi Gospodara tvoga su vrhunac istine i pravde; Njegove riječi niko ne može promijeniti i On sve čuje i sve zna."/>
		<aya index="116" text="Ako bi se ti pokoravao većini onih koji žive na Zemlji, oni bi te od Allahova puta odvratili; oni se samo za pretpostavkama povode i oni samo neistinu govore."/>
		<aya index="117" text="Gospodaru tvom su dobro poznati oni koji su skrenuli s Njegova puta i On dobro zna one koji su na Pravome putu."/>
		<aya index="118" text="Zato jedite ono pri čijem klanju je spomenuto Allahovo ime, ako vjerujete u Njegove ajete."/>
		<aya index="119" text="A zašto da ne jedete ono pri čijem klanju je spomenuto Allahovo ime kad vam je On objasnio šta vam je zabranio – osim kad ste u nevolji; mnogi, prema prohtjevima svojim, nemajući za to nikakva dokaza, zavode druge u zabludu. A Gospodar tvoj dobro zna one koji u zlu prelaze svaku mjeru."/>
		<aya index="120" text="Ne griješite ni javno ni tajno! Oni koji griješe sigurno će biti kažnjeni za ono što su zgriješili."/>
		<aya index="121" text="Ne jedite ono pri čijem klanju nije spomenuto Allahovo ime, to je, uistinu, grijeh! A šejtani navode štićenike svoje da se s vama raspravljaju, pa ako biste im se pokorili, i vi biste, sigurno, mnogobošci postali."/>
		<aya index="122" text="Zar je onaj koji je bio u zabludi, a kome smo Mi dali život i svjetlo pomoću kojeg se među ljudima kreće, kao onaj koji je u tminama iz kojih ne izlazi? A nevjernicima se čini lijepim to što oni rade."/>
		<aya index="123" text="I isto tako Mi učinismo da u svakom gradu velikaši postanu grješnici i da u njemu zamke postavljaju, ali oni samo sebi zamke postavljaju, a da i ne primjećuju."/>
		<aya index="124" text="A kada njima dokaz dolazi, oni govore: &quot;Mi nećemo vjerovati sve dok se i nama ne dâ nešto slično onome što je Allahovim poslanicima dato.&quot; A Allah dobro zna kome će povjeriti poslanstvo Svoje. One koji griješe sigurno će stići od Allaha poniženje i patnja velika zato što spletkare."/>
		<aya index="125" text="Onome koga Allah želi uputiti – On srce njegovo prema islamu raspoloži, a onome koga želi u zabludi ostaviti – On srce njegovo stegne i umornim učini kao kad čini napor da na nebo uzleti. Eto, tako Allah one koji ne vjeruju bez podrške ostavi."/>
		<aya index="126" text="Ovo je Pravi put Gospodara tvoga. A Mi objašnjavamo dokaze ljudima koji pouku primaju."/>
		<aya index="127" text="Njih čeka Kuća blagostanja u Gospodara njihova; On će biti zaštitnik njihov zbog onoga što su činili."/>
		<aya index="128" text="A na Dan kada On sve sakupi: &quot;O skupe šejtanski, vi ste mnoge ljude zaveli!&quot; – &quot;Gospodaru naš&quot; – reći će ljudi, štićenici njihovi – &quot;mi smo jedni drugima bili od koristi i stigli smo do roka našeg koji si nam odredio Ti!&quot; – &quot;Vatra će biti prebivalište vaše&quot; – reći će On – &quot;u njoj ćete vječno ostati, osim ako Allah drugačije ne odredi.&quot; Gospodar tvoj je zaista Mudri i Sveznajući."/>
		<aya index="129" text="Tako isto Mi prepuštamo vlast jednim silnicima nad drugim zbog onoga što su zaradili."/>
		<aya index="130" text="&quot;O skupe džinski i ljudski, zar vam iz redova vas samih poslanici nisu dolazili koji su vam ajete Moje kazivali i upozoravali vas da ćete ovaj vaš dan dočekati?&quot; Oni će reći: &quot;Mi to priznajemo na svoju štetu.&quot; Njih je život na Zemlji bio obmanuo i oni će sami protiv sebe posvjedočiti da su bili nevjernici."/>
		<aya index="131" text="Tako je, jer Gospodar tvoj nije uništavao sela i gradove zbog zuluma njihova – bez prethodne opomene njihovim stanovnicima."/>
		<aya index="132" text="Svima će pripasti nagrada ili kazna, već prema tome kako su postupali, jer je Gospodar tvoj bdio nad onim što su radili."/>
		<aya index="133" text="Gospodar tvoj je neovisan i pun milosti. Ako hoće, vas će ukloniti, i poslije vas one koje On hoće dovesti, kao što je od potomstva drugih naroda vas stvorio."/>
		<aya index="134" text="Ono čime vam se prijeti doista će doći i vi nećete stići umaći!"/>
		<aya index="135" text="Reci: &quot;O narode moj, činite sve što možete, a činiću i ja; saznaćete vi već koga čeka sretan kraj!&quot; Nasilnici, sigurno, neće uspjeti."/>
		<aya index="136" text="Oni određuju za Allaha dio ljetine i dio stoke, koju je On stvorio, pa govore: &quot;Ovo je za Allaha&quot; – tvrde oni – &quot;a ovo za božanstva naša!&quot; Međutim, ono što je namijenjeno božanstvima njihovim ne stiže Allahu, dok ono što je određeno za Allaha stiže božanstvima njihovim. Kako ružno oni sude!"/>
		<aya index="137" text="Mnogim mnogobošcima su tako isto šejtani njihovi ubijanje vlastite djece lijepim prikazali da bi ih upropastili i da bi ih u vjeri njihovoj zbunili. A da je Allah htio, oni to ne bi činili. Zato i njih i njihove izmišljotine ostavi!"/>
		<aya index="138" text="Oni govore: &quot;Ova i ova stoka i ti i ti usjevi su zabranjeni, smiju ih jesti samo oni kojima mi dozvolimo&quot; – tvrde oni – &quot;a ove i ove kamile je zabranjeno jahati.&quot; Ima stoke prilikom čijeg klanja ne spominju Allahovo ime, izmišljajući o Njemu laži. A On će ih, sigurno, zbog onoga što izmišljaju kazniti."/>
		<aya index="139" text="Oni govore: &quot;Ono što je u utrobama ove i ove stoke dozvoljeno je samo muškarcima našim, a zabranjeno ženama našim. A ako se plod izjalovi, onda su u tome sudionici.&quot; – Allah će ih za neistine njihove koje oni pričaju kazniti, On je Mudri i Sveznajući."/>
		<aya index="140" text="Oni koji iz lahkoumnosti i ne znajući šta rade djecu svoju ubijaju i koji ono čime ih je Allah podario zabranjenim smatraju, govoreći neistine o Allahu, sigurno će nastradati. Oni su zalutali i oni ne znaju šta rade."/>
		<aya index="141" text="On je Taj koji stvara vinograde, poduprte i nepoduprte, i palme i usjeve različita okusa, i masline i šipke, slične i različite – jedite plodove njihove kad plod dadu, i podajte na dan žetve i berbe ono na šta drugi pravo imaju, i ne rasipajte, jer On ne voli rasipnike,"/>
		<aya index="142" text="i stoku koja se tovari i kolje – jedite dio onoga čime vas Allah opskrbljuje, a ne slijedite šejtanove korake, jer vam je on pravi neprijatelj,"/>
		<aya index="143" text="i to osam vrsta: par ovaca i par koza – Reci: &quot;Da li je On zabranio mužjake ili ženke ili ono što se nalazi u utrobama ženki?&quot; Kažite mi, i dokažite, ako je istina to što govorite –"/>
		<aya index="144" text="i par kamila i par goveda. Reci: &quot;Da li je On zabranio mužjake ili ženke ili ono što se nalazi u utrobama ženki? Da li ste vi bili prisutni kad vam je Allah to propisao?&quot; – Ima li onda nepravednijeg od onoga koji, ne znajući istinu, izmišlja laži o Allahu da bi ljude u zabludu doveo? Allah, sigurno, neće ukazati na Pravi put ljudima koji su nepravedni."/>
		<aya index="145" text="Reci: &quot;Ja ne vidim u ovome što mi se objavljuje da je ikome zabranjeno jesti ma šta drugo osim strvi, ili krvi koja istječe, ili svinjskog mesa – to je doista pogano – ili što je kao grijeh zaklano u nečije drugo, a ne u Allahovo ime.&quot; A onome ko bude primoran, ali ne iz želje, samo toliko da glad utoli, Gospodar tvoj će doista oprostiti i milostiv biti."/>
		<aya index="146" text="Jevrejima smo sve životinje koje imaju kopita ili kandže zabranili, a od goveda i brava njihov loj, osim onog s leđa ili s crijeva, ili onog pomiješanog s kostima. Time smo ih zbog zuluma njihova kaznili; i Mi, zaista, govorimo istinu."/>
		<aya index="147" text="A ako ti oni ne budu vjerovali, ti reci: &quot;Gospodar vaš je neizmjerno milostiv, ali kazna Njegova neće mimoići narod grješni.&quot;"/>
		<aya index="148" text="Mnogobošci će govoriti: &quot;Da je Allah htio, mi ne bismo druge Njemu ravnim smatrali, a ni preci naši, niti bismo išta zabranjenim učinili.&quot; Tako isto su onī prije njih poricali, sve dok Našu kaznu nisu iskusili. Reci: &quot;Imate li kakav dokaz da nam ga iznesete? Vi se samo za pretpostavkama povodite i vi samo neistinu govorite.&quot;"/>
		<aya index="149" text="Reci: &quot;Allah ima potpun dokaz, i da On hoće, svima bi na Pravi put ukazao!&quot;"/>
		<aya index="150" text="Reci: &quot;Dovedite te svoje svjedoke, one koji će posvjedočiti da je Allah to zabranio!&quot; Pa ako oni posvjedoče, ti im nemoj povjerovati i ne povodi se za željama onih koji Naše dokaze drže lažnim i koji u onaj svijet ne vjeruju i koji druge Gospodaru svome ravnim smatraju."/>
		<aya index="151" text="Reci: &quot;Dođite da vam kažem šta vam Gospodar vaš propisuje: da Njemu nikoga ravnim ne smatrate, da roditeljima dobro činite, da djecu svoju, zbog neimaštine, ne ubijate – Mi i vas i njih hranimo – ne približujte se nevaljalštinama, bile javne ili tajne; ne ubijajte onog koga je Allah zabranio ubiti, osim kada to pravda zahtijeva – eto, to vam On preporučuje da biste razmislili –"/>
		<aya index="152" text="i da se imetku siročeta ne približavate, osim na najljepši način, sve dok punoljetno ne postane, i da krivo na litru i na kantaru ne mjerite – Mi nikoga preko njegove mogućnosti ne zadužujemo – i kad govorite, da krivo ne govorite, pa makar se ticalo i srodnika, i da obaveze prema Allahu ne kršite – eto, to vam On naređuje da biste to na umu imali."/>
		<aya index="153" text="I doista, ovo je Pravi put moj, pa se njega držite i druge puteve ne slijedite, pa da vas odvoje od puta Njegova; – eto, to vam On naređuje, da biste se grijeha klonili.&quot;"/>
		<aya index="154" text="Mi smo Musau Knjigu dali da učinimo potpunom blagodat onome koji će prema njoj postupati i kao objašnjenje svemu i uputu i milost – da bi oni povjerovali da će pred Gospodara svoga stati."/>
		<aya index="155" text="A ova Knjiga koju objavljujemo jeste blagoslovljena, zato je slijedite i grijeha se klonite da bi vam se milost ukazala,"/>
		<aya index="156" text="i zato da ne kažete: &quot;Knjiga je objavljena dvjema vjeroispovijestima prije nas, ali mi ne znamo da je čitamo kao oni&quot;,"/>
		<aya index="157" text="i da ne kažete: &quot;Da je Knjiga objavljena nama, bolje bismo se od njih držali Pravoga puta.&quot; Pa objavljuje vam se, eto, od Gospodara vašeg jasan dokaz i uputstvo i milost; i ima li, onda, nepravednijeg od onoga koji Allahove dokaze ne priznaje i od njih se okreće? A Mi ćemo teškom mukom kazniti one koji se od dokaza Naših odvraćaju zato što to stalno čine."/>
		<aya index="158" text="Zar oni čekaju da im meleki dođu, ili kazna Gospodara tvoga, ili neki predznaci od Gospodara tvoga? Onoga dana kada neki predznaci od Gospodara tvoga dođu, nijednom čovjeku neće biti od koristi to što će tada vjerovati, ako prije nije vjerovao ili ako nije, kao vjernik, kakvo dobro uradio. Reci: &quot;Samo vi čekajte, i mi ćemo, doista, čekati!&quot;"/>
		<aya index="159" text="Tebe se ništa ne tiču oni koji su vjeru svoju raskomadali i u stranke se podijelili, Allah će se za njih pobrinuti. On će ih o onome što su radili obavijestiti."/>
		<aya index="160" text="Ko uradi dobro djelo, biće deseterostruko nagrađen, a ko uradi hrđavo djelo, biće samo prema zasluzi kažnjen, i neće im se učiniti nepravda."/>
		<aya index="161" text="Reci: &quot;Mene je Gospodar moj na Pravi put uputio, u pravu vjeru, vjeru Ibrahima pravovjernika, on je vjerovao samo u jednog Boga.&quot;"/>
		<aya index="162" text="Reci: &quot;Klanjanje moje, i obredi moji, i život moj, i smrt moja doista su posvećeni Allahu, Gospodaru svjetova,"/>
		<aya index="163" text="koji nema saučesnika; to mi je naređeno i ja sam prvi musliman.&quot;"/>
		<aya index="164" text="Reci: &quot;Zar da za Gospodara tražim nekog drugog osim Allaha, kad je On Gospodar svega? Što god ko uradi, sebi uradi, i svaki grješnik će samo svoje breme nositi. Na kraju Gospodaru svome ćete se vratiti i On će vas o onome u čemu ste se razilazili obavijestiti."/>
		<aya index="165" text="On čini da jedni druge na Zemlji smjenjujete i On vas po položaju jedne iznad drugih uzdiže da bi vas iskušao u onome što vam daje. Gospodar tvoj, zaista, brzo kažnjava, ali On, doista, i prašta i samilostan je.&quot;"/>
	</sura>
	<sura index="7" name="الأعراف">
		<aya index="1" text="Elif Lām Mīm Sād."/>
		<aya index="2" text="Objavljuje ti se Knjiga – i neka ti u grudima ne bude nikakve tegobe zbog nje da njome opominješ i da vjernicima bude pouka."/>
		<aya index="3" text="Slijedite ono što vam se od Gospodara vašeg objavljuje i ne uzimajte, pored Njega, nekog drugog kao zaštitnika! – A kako vi malo pouku primate!"/>
		<aya index="4" text="Koliko smo Mi samo gradova razorili! I kazna Naša im je dolazila noću i danju kad bi prilegli,"/>
		<aya index="5" text="a kada bi ih kazna Naša zadesila, jadikovanje njihovo se svodilo samo na riječi: &quot;Nasilnici smo, zaista, bili!&quot;"/>
		<aya index="6" text="I sigurno ćemo pitati one kojima smo poslanike slali, a pitaćemo, doista, i poslanike,"/>
		<aya index="7" text="i izložićemo im, pouzdano, sve što o njima znamo, jer Mi nismo odsutni bili."/>
		<aya index="8" text="Mjerenje toga dana biće pravedno: oni čija dobra djela prevagnu, oni će šta žele postići;"/>
		<aya index="9" text="a oni čija dobra djela budu lahka, oni će, zato što dokaze Naše nisu priznavali, stradati."/>
		<aya index="10" text="Mi smo vas na Zemlji smjestili i na njoj vam sve što je potrebno za život dali. – A kako vi malo zahvaljujete!"/>
		<aya index="11" text="Mi smo Adema stvorili i onda mu oblik dali, a poslije melekima rekli: &quot;Poklonite mu se!&quot; – i oni su se poklonili, osim Iblisa, on se nije htio pokloniti."/>
		<aya index="12" text="&quot;Zašto se nisi poklonio kad sam ti naredio?&quot; – upita On. – &quot;Ja sam bolji od njega; mene si od vatre stvorio, a njega od ilovače&quot; – odgovori on."/>
		<aya index="13" text="&quot;E onda izlazi iz Dženneta&quot; – reče On – &quot;ne priliči ti da u njemu prkosiš; izlazi, ti si, zaista, od onih prezrenih!&quot;"/>
		<aya index="14" text="&quot;Daj mi vremena do Dana njihova oživljenja!&quot; – zamoli on."/>
		<aya index="15" text="&quot;Daje ti se vremena!&quot; – reče On."/>
		<aya index="16" text="&quot;E zato što si odredio pa sam u zabludu pao&quot; – reče – &quot;kunem se da ću ih na Tvom Pravom putu presretati,"/>
		<aya index="17" text="pa ću im sprijeda, i straga, i zdesna i slijeva prilaziti, i Ti ćeš ustanoviti da većina njih neće zahvalna biti!&quot;"/>
		<aya index="18" text="&quot;Izlazi iz njega, pokuđen i ponižen!&quot; – reče On. &quot;Tobom i svima onima koji se budu povodili za tobom doista ću Džehennem napuniti!"/>
		<aya index="19" text="A ti, o Ademe, i žena tvoja u Džennetu stanujte i odakle god hoćete jedite, samo se ovom drvetu ne približujte, da se prema sebi ne ogriješite!&quot;"/>
		<aya index="20" text="I šejtan im poče bajati da bi im otkrio stidna mjesta njihova, koja su im skrivena bila, i reče: &quot;Gospodar vaš vam zabranjuje ovo drvo samo zato da ne biste meleki postali ili da ne biste besmrtni bili&quot; –"/>
		<aya index="21" text="i zaklinjaše im se: &quot;Ja sam vam, zaista, savjetnik iskreni!&quot;"/>
		<aya index="22" text="I na prevaru ih zavede. A kad oni drvo okusiše, stidna mjesta njihova im se ukazaše i oni po sebi džennetsko lišće stavljati počeše. &quot;Zar vam to drvo nisam zabranio?!&quot; – zovnu ih Gospodar njihov – &quot;i rekao vam: 'Šejtan vam je, zbilja, otvoreni neprijatelj.'&quot;"/>
		<aya index="23" text="&quot;Gospodaru naš&quot; – rekoše oni – &quot;sami smo sebi krivi, i ako nam Ti ne oprostiš i ne smiluješ nam se, sigurno ćemo biti izgubljeni.&quot;"/>
		<aya index="24" text="&quot;Izlazite&quot; – reče On – &quot;jedni drugima bićete neprijatelji! Na Zemlji ćete boraviti i do smrti ostati."/>
		<aya index="25" text="Na njoj ćete živjeti, na njoj ćete umirati i iz nje oživljeni biti&quot; – reče On."/>
		<aya index="26" text="O sinovi Ademovi, dali smo vam odjeću koja će pokrivati stidna mjesta vaša, a i raskošna odijela, ali, odjeća čestitosti, to je ono najbolje. – To su neki Allahovi dokazi da bi se oni opametili."/>
		<aya index="27" text="O sinovi Ademovi, neka vas nikako ne zavede šejtan kao što je roditelje vaše iz Dženneta izveo, skinuvši s njih odjeću njihovu da bi im stidna mjesta njihova pokazao! On vas vidi, on i vojske njegove, odakle vi njih ne vidite. Mi smo učinili šejtane zaštitnicima onih koji ne vjeruju."/>
		<aya index="28" text="A kada urade neko ružno djelo, govore: &quot;Zatekli smo pretke naše da to rade, a i Allah nam je to zapovijedio.&quot; Reci: &quot;Allah ne zapovijeda da se rade ružna djela! Zašto o Allahu govorite ono što ne znate?&quot;"/>
		<aya index="29" text="Reci: &quot;Gospodar moj naređuje – pravednost. I obraćajte se samo Njemu kad god obavljate molitvu, i molite Mu se iskreno Mu ispovijedajući vjeru! Kao što vas je iz ničega stvorio, tako će vas ponovo oživiti.&quot;"/>
		<aya index="30" text="On jednima na Pravi put ukazuje, a druge, s pravom, u zabludi ostavlja, jer oni, mjesto Allaha, šejtane za zaštitnike uzimaju i misle da dobro rade."/>
		<aya index="31" text="O sinovi Ademovi, lijepo se obucite kad hoćete molitvu obaviti! I jedite i pijte, samo ne pretjerujte; On ne voli one koji pretjeruju."/>
		<aya index="32" text="Reci: &quot;Ko je zabranio Allahove ukrase, koje je On za robove Svoje stvorio, i ukusna jela?&quot; Reci: &quot;Ona su za vjernike na ovome svijetu, na onome svijetu su samo za njih.&quot; Eto, tako Mi podrobno izlažemo dokaze ljudima koji znaju."/>
		<aya index="33" text="Reci: &quot;Gospodar moj zabranjuje razvrat, i javni i potajni, i grijehe, i neopravdano nasilje, i da Allahu smatrate ravnim one za koje On nikakav dokaz objavio nije, i da o Allahu govorite ono što ne znate.&quot;"/>
		<aya index="34" text="Svaki narod ima svoj kraj, i kad dođe njegov kraj, neće ga moći ni za tren jedan ni odložiti ni ubrzati."/>
		<aya index="35" text="O sinovi Ademovi, kad vam između vas samih budu dolazili poslanici koji će vam propise Moje objašnjavati – onda se oni koji se budu Allaha bojali i dobra djela činili neće ničega bojati niti će za bilo čim tugovati;"/>
		<aya index="36" text="a oni koji dokaze Naše budu poricali, i od njih se budu oholo okretali, biće stanovnici u vatri, u njoj će vječno ostati."/>
		<aya index="37" text="Ima li, onda, nepravednijeg od onoga koji o Allahu govori laži i ne priznaje Njegove riječi? Takvi će dobiti sve ono što im je zapisano. Ali kada im izaslanici Naši dođu da im dušu uzmu, upitaće: &quot;A gdje su oni kojima ste se, umjesto Allahu, klanjali?&quot; – &quot;Izgubili su nam se&quot; – odgovoriće, i sami protiv sebe posvjedočiti da su nevjernici bili."/>
		<aya index="38" text="&quot;Ulazite u Džehennem s narodima, sa džinima i ljudima koji su prije vas bili i nestali!&quot; – reći će On. I kad god neki narod uđe, proklinjat će onaj za kojim se u nevjerovanju poveo. A kad se svi u njemu iskupe, tada će običan puk reći o glavešinama svojim: &quot;Gospodaru naš, ovi su nas u zabludu odveli, zato im podaj dvostruku patnju u vatri!&quot; – &quot;Za sve će biti dvostruka!&quot; – reći će On – &quot;ali vi ne znate.&quot;"/>
		<aya index="39" text="A glavešine će reći običnom puku: &quot;Pa vi nemate nikakve prednosti pred nama!&quot; Zato iskusite patnju za ono što ste radili."/>
		<aya index="40" text="Onima koji dokaze Naše budu poricali i prema njima se budu oholo odnosili – kapije nebeske neće se otvoriti, i prije će debelo uže kroz iglene uši proći nego što će oni u Džennet ući. Eto tako ćemo Mi grješnike kazniti."/>
		<aya index="41" text="U Džehennemu će im ležaj i pokrivači od vatre biti. Eto tako ćemo Mi nevjernike kazniti."/>
		<aya index="42" text="A oni koji budu vjerovali i dobra djela činili – Mi nikog ne zadužujemo preko njegovih mogućnosti – biće stanovnici Dženneta, u njemu će vječno ostati."/>
		<aya index="43" text="Iz njihovih grudi ćemo zlobu odstraniti; ispred njih će rijeke teći, i oni će govoriti: &quot;Hvaljen neka je Allah, koji nas je na Pravi put uputio; mi ne bismo na Pravome putu bili da nas Allah nije uputio, poslanici Gospodara našeg su zaista istinu donosili&quot;, i njima će se doviknuti: &quot;Taj Džennet ste u nasljedstvo dobili za ono što ste činili!&quot;"/>
		<aya index="44" text="I stanovnici Dženneta će stanovnike vatre dozivati: &quot;Mi smo našli da je istinito ono što nam je Gospodar naš obećao, da li ste i vi našli da je istinito ono čime vam je Gospodar vaš prijetio?&quot; – &quot;Jesmo!&quot; – odgovoriće. A onda će jedan glasnik među njima, da ga i jedni i drugi čuju, viknuti: &quot;Neka Allahovo prokletstvo ostane nad onima koji su se prema sebi ogriješili,"/>
		<aya index="45" text="koji su od Allahova puta odvraćali i nastojali ga iskriviti, i koji u onaj svijet nisu vjerovali!&quot;"/>
		<aya index="46" text="Između njih biće bedem, a na vrhovima ljudi koji će svakoga po obilježju njegovome poznati. I oni će stanovnicima Dženneta viknuti: &quot;Mir vama!&quot; – dok još ne uđu u nj, a jedva će čekati."/>
		<aya index="47" text="A kada im pogledi skrenu prema stanovnicima Džehennema, uzviknuće: &quot;Gospodaru naš, ne daj nam da budemo s narodom grješnim!&quot;"/>
		<aya index="48" text="Oni koji će po vrhovima bedema biti zovnuće neke ljude, koje će po obilježju njihovom poznati, i reći će: &quot;Šta vam koristi ono što ste zgrtali i to što ste se oholo držali?"/>
		<aya index="49" text="Zar nisu ovo oni za koje ste se zaklinjali da ih Allahova milost neće stići?&quot; – a Allah im je rekao: &quot;Uđite u Džennet, nikakva straha za vas neće biti, i ni za čim vi nećete tugovati!&quot;"/>
		<aya index="50" text="I stanovnici vatre dozivaće stanovnike Dženneta: &quot;Prolijte na nas vode ili nešto od onoga čime vas je Allah obdario!&quot; – a oni će reći: &quot;Allah je to dvoje nevjernicima zabranio,"/>
		<aya index="51" text="kojima je vjera njihova bila igra i zabava i koje je život na Zemlji bio obmanuo.&quot; – Sada ćemo Mi njih zaboraviti, zato što su zaboravljali da će na ovaj Dan pred Nama stajati i zato što su dokaze Naše poricali."/>
		<aya index="52" text="A Mi ovima Knjigu objavljujemo, koju smo kako Mi znamo objasnili, da bude putokaz i milost ljudima koji budu vjerovali."/>
		<aya index="53" text="Čekaju li oni da se obistine prijetnje njene? Onoga dana kada se obistine, reći će oni koji su na njih prije zaboravili: &quot;Istinu su poslanici Gospodara našeg donosili! Da nam je zagovornika kakva, pa da se za nas zauzme ili da nam je da budemo vraćeni, pa da postupimo drukčije nego što smo postupili!&quot; Ali, oni su sami sebe upropastili, a neće im biti ni onih koje su izmišljali."/>
		<aya index="54" text="Gospodar vaš je Allah, koji je nebesa i Zemlju u šest vremenskih razdoblja stvorio, a onda svemirom zagospodario; On tamom noći prekriva dan, koja ga u stopu prati, a Sunce i Mjesec i zvijezde se pokoravaju Njegovoj volji. Samo On stvara i upravlja! Uzvišen neka je Allah, Gospodar svjetova!"/>
		<aya index="55" text="Molite se ponizno i u sebi Gospodaru svome, ne voli On one koji se previše glasno mole."/>
		<aya index="56" text="I ne pravite nered na Zemlji, kad je na njoj red uspostavljen, a Njemu se molite sa strahom i nadom; milost Allahova je doista blizu onih koji dobra djela čine."/>
		<aya index="57" text="On je Taj koji šalje vjetrove kao radosnu vijest milosti Svoje; a kad oni pokrenu teške oblake, Mi ih prema mrtvom predjelu potjeramo, pa na njega kišu spustimo i učinimo da uz njenu pomoć rastu plodovi svakovrsni; isto ćemo tako mrtve oživiti, opametite se!"/>
		<aya index="58" text="U plodnom predjelu raste bilje voljom Gospodara njegova, a u neplodnom tek s mukom. Eto, tako Mi, na razne načine, ponavljamo dokaze ljudima koji zahvaljuju."/>
		<aya index="59" text="Mi smo poslali Nuha narodu njegovu. &quot;O narode moj&quot; – govorio je on – &quot;Allahu se klanjajte, vi drugog boga osim Njega nemate! Ja se doista plašim za vas patnje na Velikom danu!&quot;"/>
		<aya index="60" text="A glavešine naroda njegova su odgovarale: &quot;Mi smatramo da si ti u pravoj zabludi.&quot;"/>
		<aya index="61" text="&quot;O narode moj&quot; – govorio je on – &quot; nisam ja ni u kakvoj zabludi, nego sam poslanik Gospodara svjetova;"/>
		<aya index="62" text="poslanice Gospodara svoga vam dostavljam i savjete vam upućujem; a ja od Allaha znam ono što ne znate vi."/>
		<aya index="63" text="Zar vam je čudno što vam pouka od Gospodara vašeg dolazi po čovjeku, jednom od vas, da vas opominje, da biste se grijeha klonili i pomilovani bili?&quot;"/>
		<aya index="64" text="Ali, oni su ga lažnim smatrali, pa smo njega i one koji su bili uz njega u lađi spasili, a one koji u dokaze Naše nisu vjerovali – potopili; uistinu, oni su pravi slijepci bili."/>
		<aya index="65" text="A Adu – njegova brata Huda. &quot;O narode moj&quot; – govorio je on – &quot;Allahu robujte, vi drugog boga osim Njega nemate, zar se ne bojite?&quot;"/>
		<aya index="66" text="Glavešine naroda njegova, koje nisu vjerovale, odgovarale su: &quot;Mi smatramo da si ti doista neznalica i mi mislimo da si ti zaista lažac.&quot;"/>
		<aya index="67" text="&quot;O narode moj&quot; – govorio je on – &quot;nisam ja neznalica, nego sam Gospodara svjetova poslanik;"/>
		<aya index="68" text="dostavljam vam poslanice Gospodara svoga, i ja sam vam iskren savjetnik."/>
		<aya index="69" text="Zar vam je čudno što vam pouka od Gospodara vašeg dolazi po čovjeku, jednom od vas, da vas opominje? Sjetite se da vas je On nasljednicima Nuhova naroda učinio; to što ste krupna rasta – Njegovo je djelo. I neka su vam zato uvijek na umu Allahove blagodati, da biste postigli ono što budete željeli.&quot;"/>
		<aya index="70" text="&quot;Zar si nam došao zato da se jedino Allahu klanjamo, a da one kojima su se klanjali preci naši napustimo?&quot; – govorili su oni. &quot;Učini da nas snađe to čime nam prijetiš, ako je istina to što govoriš!&quot;"/>
		<aya index="71" text="&quot;Već će vas stići kazna i gnjev Gospodara vašeg!&quot; – govorio je on. &quot;Zar sa mnom da se prepirete o imenima nekakvim kojima ste ih vi i preci vaši nazvali, a o kojima Allah nikakav dokaz nije objavio? Zato čekajte, i ja ću s vama čekati!&quot;"/>
		<aya index="72" text="I Mi smo iz milosti Naše njega i one koji su bili uz njega spasili, a do posljednjeg istrijebili one koji dokaze Naše nisu priznavali i koji nisu vjerovali."/>
		<aya index="73" text="A Semudu – njegova brata Saliha. &quot;O narode moj&quot; – govorio je on – &quot;Allahu se klanjajte, vi drugog boga osim Njega nemate! Evo vam znak od Gospodara vašeg: ova Allahova kamila za vas je znak. Pustite je neka pase po Allahovoj zemlji i ne zlostavljajte je pa da vas patnja nesnosna stigne!"/>
		<aya index="74" text="I sjetite se da ste Njegovom voljom postali nasljednici Ada i da vas je On na Zemlji nastanio; u ravnicama njezinim palate gradite, a u brdima kuće klešete. I neka su vam uvijek na umu Allahove blagodati, i ne činite zlo po Zemlji nered praveći!&quot;"/>
		<aya index="75" text="A glavešine naroda njegova, one koje su se oholile, upitaše potlačene, one među njima koji su vjerovali: &quot;Vjerujete li vi da je Salih poslan od Gospodara svoga?&quot; – &quot;Mi, uistinu, vjerujemo u sve ono što je po njemu objavljeno&quot; – odgovoriše oni."/>
		<aya index="76" text="&quot;A mi, doista, ne vjerujemo u to u što vi vjerujete&quot; – rekoše oni koji su bili oholi."/>
		<aya index="77" text="I zaklaše onu kamilu, i zapovijed Gospodara svoga ne poslušaše i rekoše: &quot;O Salih, učini da nas snađe to čime prijetiš, ako si poslanik.&quot;"/>
		<aya index="78" text="I zadesi ih strašan potres i oni u zemlji svojoj osvanuše mrtvi, nepomični,"/>
		<aya index="79" text="a on ih je već bio napustio i rekao: &quot;O narode moj, prenio sam vam poslanicu Gospodara svoga i opominjao sam vas, ali vi ne volite one koji opominju.&quot;"/>
		<aya index="80" text="I Luta – kad reče narodu svome: &quot;Zašto činite razvrat koji niko prije vas na svijetu nije činio?"/>
		<aya index="81" text="Vi sa strašću prilazite muškarcima, umjesto ženama. Ta vi ste narod koji sve granice zla prelazi!&quot;"/>
		<aya index="82" text="A odgovor naroda njegova glasio je: &quot;Istjerajte ih iz grada vašeg, oni su ljudi čistunci!&quot;"/>
		<aya index="83" text="I Mi smo njega i porodicu njegovu spasili, osim žene njegove; ona je ostala sa onima koji su kaznu iskusili."/>
		<aya index="84" text="I na njih smo kišu spustili, pa pogledaj kako su razvratnici skončali."/>
		<aya index="85" text="A Medjenu – njegova brata Šuajba. &quot;O narode moj&quot; – govorio je on – &quot;Allahu se klanjajte, vi drugog boga osim njega nemate! Dolazi vam jasan dokaz od Gospodara vašeg, zato pravo na litri i na kantaru mjerite i ljudima stvari njihove ne zakidajte, i red na Zemlji ne remetite kad je već na njoj uspostavljen red. To je bolje za vas ako vjerujete."/>
		<aya index="86" text="I ne postavljajte zasjede na ispravnom putu, prijeteći i od Allahova puta odvraćajući one koji u Njega vjeruju, želeći krivi put. I sjetite se kada vas je bilo malo i da vas je On umnožio, a pogledajte kako su skončali oni koji su nered pravili."/>
		<aya index="87" text="I ako jedni od vas vjeruju u ono što je po meni poslano, a drugi ne vjeruju, pa pričekajte dok nam Allah ne presudi, jer On je sudija najbolji!&quot;"/>
		<aya index="88" text="Glavešine naroda njegova, one koje su bile ohole, rekoše: &quot;Ili ćete bezuvjetno vjeru našu prihvatiti, ili ćemo mi, o Šuajbe, i tebe i one koji s tobom vjeruju iz grada našeg istjerati.&quot; – &quot;Zar i protiv naše volje?&quot; – reče on."/>
		<aya index="89" text="&quot;Ako bismo vjeru vašu prihvatili nakon što nas je Allah spasio nje, na Allaha bismo laž iznijeli. Mi je ne trebamo prihvaćati, to neće Allah, Gospodar naš, jer Gospodar naš znanjem Svojim sve obuhvaća; u Allaha se uzdamo! Gospodaru naš, Ti presudi nama i narodu našem po pravdi, Ti si sudija najpravedniji!&quot;"/>
		<aya index="90" text="A glavešine naroda njegova, one koje nisu vjerovale, rekoše: &quot;Ako pođete za Šuajbom, bićete sigurno izgubljeni.&quot;"/>
		<aya index="91" text="I zadesi ih potom strašan potres i oni osvanuše u zemlji svojoj mrtvi, nepomični."/>
		<aya index="92" text="Oni koji su smatrali Šuajba lašcem – kao da nikada u njoj nisu ni bili; oni koji su smatrali Šuajba lašcem, oni su nastradali."/>
		<aya index="93" text="A on ih je već bio napustio i rekao: &quot;O narode moj, prenio sam vam poslanice Gospodara svoga, i savjetovao vas, pa zašto da tugujem za narodom nevjerničkim?!&quot;"/>
		<aya index="94" text="I Mi nijednog vjerovjesnika u neki grad nismo poslali, a da stanovnike njegove neimaštinom i bolešću nismo kaznili da bi se pokajali."/>
		<aya index="95" text="Poslije bismo kaznu blagostanjem zamijenili dok se ne bi umnožili i rekli: &quot;I naše su pretke pogađale i žalosti i radosti!&quot; – i tada bismo ih, da oni ne predosjete, neočekivano kaznili."/>
		<aya index="96" text="A da su stanovnici sélā i gradova vjerovali i grijeha se klonili, Mi bismo im blagoslove i s neba i iz zemlje slali, ali, oni su poricali, pa smo ih kažnjavali za ono što su zaradili."/>
		<aya index="97" text="A zar su stanovnici sélā i gradova sigurni da ih Naša kazna neće snaći noću dok budu spavali?"/>
		<aya index="98" text="Ili su stanovnici sélā i gradova sigurni da ih Naša kazna neće stići danju dok se budu zabavljali?"/>
		<aya index="99" text="Zar oni mogu biti sigurni od Allahove kazne? Allahove kazne se ne boji samo narod kome propast predstoji."/>
		<aya index="100" text="Zar nije jasno onima koji nasljeđuju zemlju prijašnjih stanovnika njezinih da ćemo i njih, ako budemo htjeli, zbog grijehova njihovih kazniti i srca njihova zapečatiti, pa savjet neće poslušati."/>
		<aya index="101" text="O tim gradovima Mi ti neke događaje njihove kazujemo. Poslanici njihovi su im jasne dokaze donosili, ali oni nisu htjeli povjerovati u ono u što prije nisu vjerovali. Eto tako Allah srca nevjernika zapečati –"/>
		<aya index="102" text="a Mi smo znali da se većina njih zavjeta neće držati, i znali smo da će većinom, doista, grješnici biti."/>
		<aya index="103" text="Zatim smo, poslije njih, poslali Musaa faraonu i glavešinama njegovim sa dokazima Našim, ali oni u njih nisu povjerovali, pa pogledaj kako su skončali oni koji su nered činili."/>
		<aya index="104" text="I Musa reče: &quot;O faraone, ja sam poslanik Gospodara svjetova!"/>
		<aya index="105" text="Dužnost mi je da o Allahu samo istinu kažem. Donio sam vam jasan dokaz od Gospodara vašeg, zato pusti da idu sa mnom sinovi Israilovi!&quot;"/>
		<aya index="106" text="&quot;Ako si donio kakav dokaz&quot; – reče – &quot;pokaži ga, ako istinu govoriš.&quot;"/>
		<aya index="107" text="I on baci svoj štap – kad on prava zmijurina;"/>
		<aya index="108" text="i izvadi ruku svoju – ona za prisutne postade bijela."/>
		<aya index="109" text="Glavešine naroda faraonova povikaše: &quot;Ovaj je, doista, vješt čarobnjak,"/>
		<aya index="110" text="on hoće da vas izvede iz zemlje vaše, pa šta predlažete?&quot;"/>
		<aya index="111" text="&quot;Zadrži njega i brata njegova&quot;, rekoše, &quot;a pošalji u gradove one koji će sakupljati,"/>
		<aya index="112" text="preda te će sve vješte čarobnjake dovesti.&quot;"/>
		<aya index="113" text="I faraonu čarobnjaci dođoše. &quot;Da li ćemo, doista, nagradu dobiti ako budemo pobjednici?&quot; – upitaše."/>
		<aya index="114" text="&quot;Da&quot; – reče – &quot;i bićete mi, zaista, bliski.&quot;"/>
		<aya index="115" text="&quot;O Musa&quot; – rekoše onda – &quot;hoćeš li ti ili ćemo mi baciti?&quot;"/>
		<aya index="116" text="&quot;Bacite vi&quot; – reče on. I kad oni baciše, oči ljudima začaraše i jako ih prestrašiše, i vradžbinu veliku prirediše."/>
		<aya index="117" text="I Mi naredismo Musau: &quot;Baci štap svoj!&quot; – i on odjednom proguta sve ono čime su oni bili obmanu izveli."/>
		<aya index="118" text="I tako istina na vidjelo izbi i pokaza se da je bilo lažno ono što su oni priredili,"/>
		<aya index="119" text="i tu oni bijahu pobijeđeni i ostadoše poniženi,"/>
		<aya index="120" text="a čarobnjaci se licem na tle baciše."/>
		<aya index="121" text="&quot;Mi vjerujemo u Gospodara svjetova&quot; – povikaše,"/>
		<aya index="122" text="&quot;Gospodara Musaova i Harunova!&quot;"/>
		<aya index="123" text="&quot;Zar da mu povjerujete prije nego što vam ja dozvolim!&quot; – viknu faraon. &quot;Ovo je, uistinu, smicalica koju ste u gradu smislili da biste iz njega stanovnike njegove izveli. Zapamtićete vi!"/>
		<aya index="124" text="Izodsijecaću vam, sigurno, ruke vaše i noge vaše unakrst, a onda ću vas sve razapeti!&quot;"/>
		<aya index="125" text="A oni rekoše: &quot;Mi ćemo se, doista, Gospodaru našem vratiti!"/>
		<aya index="126" text="Ti nam zamjeraš samo to što smo u dokaze Gospodara našeg povjerovali kada su nam oni došli. Gospodaru naš, daj nam snage da izdržimo i učini da kao vjernici umremo!&quot;"/>
		<aya index="127" text="A glavešine naroda faraonova rekoše: &quot;Zar ćeš ostaviti Musaa i narod njegov da nered u zemlji pravi i da tebe i božanstva tvoja napusti?&quot; – On reče: &quot;Ubijaćemo mušku djecu njihovu, a žensku ćemo im ostavljati u životu; mi, uistinu, vladamo njima.&quot;"/>
		<aya index="128" text="Musa reče narodu svome: &quot;Molite Allaha da vam pomogne i budite strpljivi, Zemlja je Allahova, On je daje u naslijeđe kome On hoće od robova Svojih; a lijep ishod će biti za one koji se budu Allaha bojali.&quot;"/>
		<aya index="129" text="&quot;Zlostavljani smo&quot; – rekoše oni – &quot;prije nego što si nam došao, a i nakon što si nam došao!&quot; A Musa reče: &quot;Gospodar vaš će neprijatelja vašeg uništiti, a vas nasljednicima na Zemlji učiniti, da bi vidio kako ćete postupati."/>
		<aya index="130" text="I Mi smo faraonov narod gladnim godinama i nerodicom kaznili, da bi se opametili."/>
		<aya index="131" text="I kad bi im bilo dobro, oni bi govorili: &quot;Ovo smo zaslužili&quot;, a kad bi ih snašla kakva nevolja, Musau i onima koji su s njim vjerovali tu nevolju bi pripisali. Ali ne! Njihova nevolja je od Allaha bila, samo što većina njih nije znala!"/>
		<aya index="132" text="I govorili su: &quot;Kakav god dokaz da nam doneseš da nas njime opčaraš, mi ti nećemo vjerovati!&quot;"/>
		<aya index="133" text="Zato smo Mi na njih slali i poplave, i skakavce, i krpelje, i žabe, i krv – sve jasna znamenja, ali su se oni oholili, narod zlikovački su bili."/>
		<aya index="134" text="I kada bi ih zadesila nevolja, govorili bi: &quot;O Musa, moli se, u naše ime, Gospodaru svome – onako kako ti je On naredio: ako nas oslobodiš nevolje, mi ćemo zaista vjerovati i s tobom sinove Israilove, sigurno, poslati.&quot;"/>
		<aya index="135" text="I pošto bismo ih nevolje oslobodili – do vremena do kojeg im je bilo određeno da je podnose, oni bi, odjednom, obećanje prekršili."/>
		<aya index="136" text="Zato ih Mi kaznismo i u moru ih potopismo, jer su znamenja Naša poricali i prema njima ravnodušni bili,"/>
		<aya index="137" text="a potlačenom narodu dadosmo u naslijeđe istočne i zapadne krajeve zemlje koju smo blagoslovili, i lijepo obećanje Gospodara tvoga sinovima Israilovim bilo je ispunjeno – zato što su trpjeli, a sa zemljom sravnismo ono što su faraon i narod njegov sagradili i ono što su podigli."/>
		<aya index="138" text="I Mi sinove Israilove preko mora prevedosmo, pa oni naiđoše na narod koji se klanjao kumirima svojim. &quot;O Musa&quot; – rekoše – &quot;napravi i ti nama boga kao što i oni imaju bogove!&quot; – &quot;Vi ste, uistinu, narod koji nema pameti!&quot; – reče on."/>
		<aya index="139" text="&quot;Zaista će biti poništeno ono što ovi ispovijedaju i beskorisno će im biti ono što rade."/>
		<aya index="140" text="Zar da vam, pored Allaha, tražim drugog boga, a On vas je iznad ostalog svijeta uzdigao?&quot;"/>
		<aya index="141" text="I pošto smo vas Mi od faraonovih ljudi izbavili, koji su vas neizmjerno mučili: mušku djecu su vašu ubijali, a žensku vam u životu ostavljali, to je bilo teško iskušenje od Gospodara vašeg –"/>
		<aya index="142" text="Mi odredismo da čas susreta sa Musaom bude kad se napuni trideset noći, i dopunismo ih još sa deset, pa se vrijeme koje je odredio Gospodar njegov ispuni za četrdeset noći. A Musa je bio rekao bratu svome Harunu: &quot;Zastupaj me u narodu mome, i red pravi i ne slijedi puteve onih koji su smutljivci!&quot;"/>
		<aya index="143" text="I kad Nam Musa dođe u određeno vrijeme, i kada mu Gospodar njegov progovori, on reče: &quot;Gospodaru moj, ukaži mi se da Te vidim!&quot; – &quot;Ne možeš Me vidjeti&quot; – reče – &quot;ali pogledaj u ono brdo, pa ako ono ostane na svome mjestu, vidjećeš Me!&quot; I kad se Gospodar njegov onome brdu otkri, On ga sa zemljom sravni, a Musa se onesviješćen strovali. Čim se osvijesti, reče: &quot;Hvaljen neka si! Kajem Ti se, ja sam vjernik prvi!&quot;"/>
		<aya index="144" text="&quot;O Musa&quot; – reče On – &quot;Ja sam tebe odlikovao nad ostalim svijetom poslanstvom Svojim i govorom Svojim. Ono što ti dajem uzmi i zahvalan budi!&quot;"/>
		<aya index="145" text="I Mi mu na pločama napisasmo pouku za sve, i objašnjenje za svašta. &quot;Primi ih svojski, a narodu svome zapovijedi da se pridržava onoga što je u njima ljepše!&quot; A pokazaću vam i zemlju grješnika."/>
		<aya index="146" text="Odvratiću od znamenja Mojih one koji se budu bez ikakva osnova na Zemlji oholili. I kakav god oni dokaz vide, neće ga vjerovati: ako vide Pravi put – neće ga kao put prihvatiti, a ako vide stranputicu – kao put će je prihvatiti. To zato što će dokaze Naše poricati i što će prema njima ravnodušni biti."/>
		<aya index="147" text="A onima koji dokaze Naše ne budu priznavali i koji u susret na onome svijetu ne budu vjerovali, biće poništena djela njihova. Zar će biti drukčije kažnjeni nego kako su radili?"/>
		<aya index="148" text="I narod Musaov, poslije odlaska njegova, prihvati od nakita svoga kip teleta koje je rikalo. Zar nisu vidjeli da im ono ne govori i da ih Pravim putem ne vodi? Oni ga prihvatiše i prema sebi se ogriješiše."/>
		<aya index="149" text="I pošto se poslije gorko pokajaše i uvidješe da su zabludjeli, oni rekoše: &quot;Ako se Gospodar naš na nas ne sažali i ako nam ne oprosti, doista ćemo biti izgubljeni!&quot;"/>
		<aya index="150" text="A kad se Musa srdit i žalostan narodu svome vrati, povika: &quot;Kako ste tako ružno poslije odlaska moga postupili! Zašto ste požurili i o naređenje Gospodara svoga se oglušili?&quot; – i ploče baci, i brata svoga za kosu dohvati i poče ga vući sebi. &quot;O sine majke moje&quot; – reče Harun – &quot;narod nije nimalo do mene držao i umalo me nije ubio; nemoj da mi se svete dušmani i ne smatraj mene jednim od onih koji su se prema sebi ogriješili.&quot;"/>
		<aya index="151" text="&quot;Gospodaru moj&quot; – zamoli Musa – &quot;oprosti meni i bratu mome i učini da budemo pod okriljem Tvoje milosti, Ti si od milostivih najmilostiviji!&quot;"/>
		<aya index="152" text="One koji su tele prihvatili stići će kazna Gospodara njihova i poniženje još na ovome svijetu; tako Mi kažnjavamo one koji kuju laži."/>
		<aya index="153" text="A onima koji hrđava djela rade, pa se poslije pokaju i vjernici postanu, Gospodar tvoj će, poslije toga, sigurno oprostiti i samilostan biti."/>
		<aya index="154" text="I kad Musaa srdžba minu, on uze ploče na kojima je bilo ispisano uputstvo na Pravi put i milost za one koji se Gospodara svoga boje."/>
		<aya index="155" text="I Musa odabra iz naroda svoga sedamdeset ljudi da u određeno vrijeme stanu pred Nas. A kad ih zadesi potres, on reče: &quot;Gospodaru moj, da si htio, mogao si i njih i mene uništiti još prije. Zar da nas uništiš zbog onoga što su uradili bezumnici naši? To je samo iskušenje Tvoje kojim Ti, koga hoćeš, u zabludi ostavljaš, a kome hoćeš, na Pravi put ukazuješ; Ti si Gospodar naš, pa nam oprosti i smiluj nam se, jer Ti praštaš najviše;"/>
		<aya index="156" text="I dosudi nam milost na ovome svijetu, i na onome svijetu – mi se vraćamo Tebi!&quot; – &quot;Kaznom Svojom Ja kažnjavam koga hoću&quot; – reče On – &quot;a milost Moja obuhvaća sve; daću je onima koji se budu grijeha klonili i zekat davali, i onima koji u dokaze Naše budu vjerovali,"/>
		<aya index="157" text="onima koji će slijediti Poslanika, Vjerovjesnika, koji neće znati čitati ni pisati, kojeg oni kod sebe, u Tevratu i Indžilu, zapisana nalaze, koji će od njih tražiti da čine dobra djela, a od odvratnih odvraćati ih, koji će im lijepa jela dozvoliti, a ružna im zabraniti, koji će ih tereta i teškoća koje su oni imali osloboditi. Zato će oni koji budu u njega vjerovali, koji ga budu podržavali i pomagali i svjetlo po njemu poslano slijedili – postići ono što budu željeli."/>
		<aya index="158" text="Reci: &quot;O ljudi, ja sam svima vama Allahov poslanik, Njegova vlast je na nebesima i na Zemlji; nema drugog boga osim Njega, On život i smrt daje, i zato vjerujte u Allaha i poslanika Njegova, vjerovjesnika, koji ne zna čitati i pisati, koji vjeruje u Allaha i riječi Njegove; njega slijedite – da biste na Pravome putu bili!&quot;"/>
		<aya index="159" text="U narodu Musaovu ima ljudi koji na Istinu upućuju i koji prema njoj pravedno sude."/>
		<aya index="160" text="I Mi smo ih na dvanaest rodova podijelili, i Musau smo objavili, kad mu je narod njegov vode zatražio: &quot;Udari štapom svojim po stijeni!&quot; – i iz nje je dvanaest vrela provrelo, svaki rod je znao vrelo iz kog će piti. I Mi smo im od oblaka hlad pravili i manu i prepelice im davali: &quot;Jedite lijepe stvari kojima vas opskrbljujemo!&quot; Oni nisu Nama nepravdu učinili, sami su sebi nepravedni bili."/>
		<aya index="161" text="A kada im je bilo rečeno: &quot;Nastanite se u ovom gradu i jedite odakle hoćete i recite: 'Oprosti!', a na kapiju uđite glava pognutih – oprostićemo vam grijehe vaše, a onima koji dobra djela čine daćemo i više&quot; –"/>
		<aya index="162" text="onda su oni nepravedni među njima zamijenili drugom riječ koja im je bila rečena, i Mi smo na njih s neba kaznu spustili zato što su stalno nepravedni bili."/>
		<aya index="163" text="I upitaj ih o gradu koji se nalazio pored mora kad su propise o suboti kršili: kada su im ribe, na oči njihove, dolazile dok su subotu svetkovali, a kad nisu svetkovali, one im nisu dolazile. Eto, tako smo ih u iskušenje dovodili zato što su stalno griješili."/>
		<aya index="164" text="A kad neki od njih rekoše: &quot;Zašto opominjete narod koji će Allah uništiti ili ga teškim mukama namučiti?&quot; – oni odgovoriše: &quot;Da bismo se pred Gospodarom vašim opravdali i da bi se oni grijeha klonili.&quot;"/>
		<aya index="165" text="I kada zaboraviše ono čime su bili opominjani, Mi izbavismo one koji su od nevaljalih djela odvraćali, a teškom kaznom kaznismo grješnike, zato što su stalno u grijehu bili."/>
		<aya index="166" text="I pošto su oni bahato odbili da se okane onoga što im se zabranjivalo, Mi smo im rekli: &quot;Postanite majmuni prezreni!&quot;"/>
		<aya index="167" text="I Gospodar tvoj obznani da će do Smaka svijeta prepuštati nad njima vlast nekome ko će ih na najgori način tlačiti. Gospodar tvoj je, doista, brz kad kažnjava, a On oprašta i samilostan je."/>
		<aya index="168" text="I Mi smo ih po Zemlji kao narode raspodijelili: ima ih dobrih, a i onih koji to nisu; i u dobru i u zlu smo ih provjeravali da bi se opametili."/>
		<aya index="169" text="I poslije njih ostala su pokoljenja koja su Knjigu naslijedila i koja su kupila mrvice ovoga prolaznoga svijeta, i govorila: &quot;Biće nam oprošteno!&quot; A ako bi im opet dopalo šaka tako nešto, opet bi to činili. Zar od njih nije uzet zavjet u Knjizi – a oni čitaju ono što je u njoj – da će o Allahu samo istinu govoriti? Onaj svijet je bolji za one koji se grijeha klone; opametite se!"/>
		<aya index="170" text="A oni koji se čvrsto drže Knjige i koji obavljaju molitvu – pa, Mi doista nećemo dopustiti da propadne nagrada onima koji čine dobra djela."/>
		<aya index="171" text="A kada smo iznad njih brdo podigli – činilo se kao oblak – oni su bili uvjereni da će na njih pasti. &quot;Prihvatite odlučno ono što smo vam dali, i neka vam je na umu ono što je u njemu – da biste bili pobožni!&quot;"/>
		<aya index="172" text="I kad je Gospodar tvoj iz kičmi Ademovih sinova izveo potomstvo njihovo i zatražio od njih da posvjedoče protiv sebe: &quot;Zar Ja nisam Gospodar vaš?&quot; – oni su odgovarali: &quot;Jesi, mi svjedočimo&quot; – i to zato da na Sudnjem danu ne reknete: &quot;Mi o ovome ništa nismo znali.&quot;"/>
		<aya index="173" text="Ili da ne reknete: &quot;Naši preci su prije nas druge Allahu ravnim smatrali, a mi smo pokoljenje poslije njih. Zar ćeš nas kazniti za ono što su lažljivci činili?&quot;"/>
		<aya index="174" text="I tako, eto, Mi opširno iznosimo dokaze, da bi oni došli sebi."/>
		<aya index="175" text="I kaži im vijest o onome kome smo dokaze Naše dali, ali koji se od njih udaljio pa ga je šejtan dostigao, i on je zalutao."/>
		<aya index="176" text="A da smo htjeli, mogli smo ga s njima uzvisiti, ali se on ovome svijetu priklonio i za svojom strašću krenuo. Njegov slučaj je kao slučaj psa: ako ga potjeraš on isplažena jezika dahće, a ako ga se okaniš on opet dahće. Takvi su ljudi koji Naše dokaze smatraju lažnim; zato kazuj događaje da bi oni razmislili."/>
		<aya index="177" text="Loš su primjer ljudi koji ne priznaju Naše dokaze, oni zlo čine sami sebi."/>
		<aya index="178" text="Kome Allah ukaže na Pravi put – biće na Pravome putu, a koga ostavi u zabludi – taj će izgubljen biti."/>
		<aya index="179" text="Mi smo za Džehennem mnoge džine i ljude stvorili; oni srca imaju – a njima ne shvaćaju, oni oči imaju – a njima ne vide, oni uši imaju – a njima ne čuju; oni su kao stoka, čak i gori – oni su zaista nemarni."/>
		<aya index="180" text="Allah ima najljepša imena i vi Ga zovite njima, a klonite se onih koji iskreću Njegova imena – kako budu radili, onako će biti kažnjeni!"/>
		<aya index="181" text="A među onima koje stvaramo ima ljudi koji druge upućuju istini i koji prema njoj pravedno sude."/>
		<aya index="182" text="A one koji Naše riječi poriču Mi ćemo malo-pomalo, a da oni neće ni znati, u propast voditi"/>
		<aya index="183" text="i davaću im vremena, obmana Moja doista je trajna."/>
		<aya index="184" text="Pa zašto oni ne razmisle da njima poslani poslanik nije lud; on samo otvoreno opominje."/>
		<aya index="185" text="I zašto oni ne promisle o carstvu nebesa i Zemlje i o svemu onome što je On stvorio, i da im se, možda, kraj njihov primakao? Pa u koje će riječi, ako ne u Kur'an, vjerovati?"/>
		<aya index="186" text="Koga Allah u zabludi ostavi, niko ga ne može na Pravi put uputiti! On će ih ostaviti da u nevjerstvu svome lutaju."/>
		<aya index="187" text="Pitaju te o Smaku svijeta kada će se zbiti. Reci: &quot;To zna jedino Gospodar moj, On će ga u njegovo vrijeme otkriti, a težak će biti nebesima i Zemlji, sasvim neočekivano će vam doći.&quot; Pitaju te kao da ti o njemu nešto znaš. Reci: &quot;To samo Allah zna, ali većina ljudi ne zna.&quot;"/>
		<aya index="188" text="Reci: &quot;Ja ne mogu ni samome sebi neku korist pribaviti, ni od sebe kakvu štetu otkloniti; biva onako kako Allah hoće. A da znam pronicati u tajne, stekao bih mnoga dobra, a zlo bi bilo daleko od mene; ja samo donosim opomene i radosne vijesti ljudima koji vjeruju.&quot;"/>
		<aya index="189" text="On je Taj koji vas od jednoga čovjeka stvara – a od njega je drúgu njegovu stvorio da se uz nju smiri. I kada je on nju obljubio, ona je zanijela lahko breme i nosila ga; a kad joj je ono otežalo, njih dvoje su zamolili Allaha, Gospodara svoga: &quot;Ako nam daruješ dobrog potomka, bićemo, zaista, zahvalni!&quot;"/>
		<aya index="190" text="I kad im je On darovao zdrava potomka, poslije su potomci njihovi izjednačili druge s Njim u onome što im On daje – a Allah je vrlo visoko iznad onih koje Njemu smatraju ravnim!"/>
		<aya index="191" text="Zar da Njemu smatraju ravnim one koji ne mogu ništa stvoriti, a sami su stvoreni,"/>
		<aya index="192" text="i koji im ne mogu pomoći niti mogu pomoći sebi?"/>
		<aya index="193" text="A ako ih zamolite da vas na Pravi put upute, neće vam se odazvati; isto vam je molili ih ili šutjeli."/>
		<aya index="194" text="Oni kojima se vi, pored Allaha, klanjate, zaista su robovi, kao i vi. Pa, vi im se klanjajte, i neka vam se odazovu ako istinu govorite!"/>
		<aya index="195" text="Imaju li oni noge da na njima hodaju, ili ruke da njima hvataju, imaju li oči da njima gledaju, ili uši da njima čuju? Reci: &quot;Zovite božanstva vaša, pa protiv mene kakvo hoćete lukavstvo smislite i ne odugovlačite,"/>
		<aya index="196" text="moj zaštitnik je Allah, koji Knjigu objavljuje, i On se o dobrima brine.&quot;"/>
		<aya index="197" text="A oni kojima se vi, pored Njega, klanjate, ne mogu ni vama, a ni sebi pomoći."/>
		<aya index="198" text="A kada ih zamolite da vas upute, oni ne čuju; vidiš ih kao da te gledaju, ali oni ne vide."/>
		<aya index="199" text="Ti sa svakim – lijepo! I traži da se čine dobra djela, a neznalica se kloni!"/>
		<aya index="200" text="A ako šejtan pokuša da te na zlo navede, ti potraži utočište u Allaha, On uistinu sve čuje i zna."/>
		<aya index="201" text="Oni koji se Allaha boje, čim ih sablazan šejtanska dodirne, sjete se, i odjednom dođu sebi,"/>
		<aya index="202" text="dok prijatelje šejtanove šejtani podržavaju u zabludi i oni ne dolaze sebi."/>
		<aya index="203" text="Kad im nijedan ajet ne doneseš, oni govore: &quot;Zašto ga sam ne izmisliš!&quot; – Reci: &quot;Ja slijedim samo ono što mi Gospodar moj objavljuje. Ovo su jasni dokazi od Gospodara vašeg i uputstvo i milost za ljude koji vjeruju."/>
		<aya index="204" text="A kad se uči Kur'an, vi ga slušajte i šutite da biste bili pomilovani.&quot;"/>
		<aya index="205" text="I spominji Gospodara svoga ujutro i navečer u sebi, ponizno i sa strahopoštovanjem i ne podižući jako glas, i ne budi bezbrižan –"/>
		<aya index="206" text="oni koji su bliski Gospodaru tvome doista ne zaziru da Mu se klanjaju; samo Njega hvale i samo pred Njim licem na tle padaju."/>
	</sura>
	<sura index="8" name="الأنفال">
		<aya index="1" text="Pitaju te o plijenu. Reci: &quot;Plijen pripada Allahu i Poslaniku.&quot; Zato se bojte Allaha i izgladite međusobne razmirice, i pokoravajte se Allahu i Njegovu Poslaniku, ako ste pravi vjernici."/>
		<aya index="2" text="Pravi vjernici su samo oni čija se srca strahom ispune kad se Allah spomene, a kad im se riječi Njegove kazuju, vjerovanje im učvršćuju i samo se na Gospodara svoga oslanjaju,"/>
		<aya index="3" text="oni koji molitvu obavljaju i dio od onoga što im Mi dajemo udjeljuju."/>
		<aya index="4" text="Oni su, zbilja, pravi vjernici – njih počasti, i oprost, i obilje plemenito kod Gospodara njihova čekaju."/>
		<aya index="5" text="Tako je bilo i onda kada te je Gospodar tvoj s pravom iz doma tvoga izveo – što jednoj skupini vjernika nikako nije bilo po volji."/>
		<aya index="6" text="Raspravljali su se s tobom o borbi; iako im je bilo očito da će pobijediti, nekima od njih je izgledalo kao da se na oči svoje u smrt gone."/>
		<aya index="7" text="I kada vam je Allah obećao da će vaša biti jedna od dvije skupine – a vi ste više voljeli da vam padne šaka ona koja nije bila naoružana – Allah je htio da riječima Svojim istinu utvrdi i nevjernike u korijenu istrijebi,"/>
		<aya index="8" text="da istinu utvrdi i neistinu uništi, makar to ne bilo mnogobošcima po volji."/>
		<aya index="9" text="I kada ste od Gospodara svoga pomoć zatražili, On vam se odazvao: &quot;Poslaću vam u pomoć hiljadu meleka koji će jedni za drugim dolaziti.&quot;"/>
		<aya index="10" text="Allah je to zato učinio da bi vas obradovao i da bi se time srca vaša umirila; a pobjeda je samo od Allaha – Allah je zaista silan i mudar;"/>
		<aya index="11" text="kad je On učinio da se radi sigurnosti svoje u san zavedete i s neba vam kišu spustio da bi vas njome očistio i da bi od vas šejtanovo uznemiravanje odstranio i da bi srca vaša jakim učinio i njome korake učvrstio."/>
		<aya index="12" text="Kada je Gospodar tvoj nadahnuo meleke: &quot;Ja sam s vama, pa učvrstite one koji vjeruju!&quot; U srca nevjernika Ja ću strah uliti, pa ih vi po šijama udarite, i udarite ih po prstima"/>
		<aya index="13" text="zato što se suprotstavljaju Allahu i Poslaniku Njegovu; a onoga ko se suprotstavlja Allahu i Poslaniku Njegovu, Allah će zaista strašno kazniti."/>
		<aya index="14" text="Kazna vam je to, pa je iskusite, a nevjernike čeka patnja u ognju."/>
		<aya index="15" text="O vjernici, kada se s nevjernicima sukobite, a njih nastupa mnogo, leđa im ne okrećite;"/>
		<aya index="16" text="onaj ko im tada leđa okrene – osim onog koji se povuče s namjerom da se ponovo bori ili drugoj četi pristupi – vratiće se natovaren Allahovom srdžbom; prebivalište njegovo biće Džehennem, a užasno je on boravište."/>
		<aya index="17" text="Vi njih niste ubijali nego Allah; i ti nisi bacio, kad si bacio, nego je Allah bacio, da bi vjernike lijepom kušnjom iskušao – Allah zaista sve čuje i sve zna."/>
		<aya index="18" text="Tako vam je to bilo, i da bi Allah lukavstva nevjernika oslabio."/>
		<aya index="19" text="Ako ste se molili da pobijedite – pa, došla vam je, eto, &quot;pobjeda&quot;! A da se okanite, bolje bi vam bilo! I ako se ponovo vratite, Mi ćemo se ponovo vratiti, i nimalo vam neće koristiti tabor vaš, ma koliko brojan bio, jer je Allah na strani vjernika."/>
		<aya index="20" text="O vjernici, pokoravajte se Allahu i Njegovu Poslaniku, i ne napuštajte ga, ta vi slušate šta on govori,"/>
		<aya index="21" text="i ne budite kao oni koji govore: &quot;Slušamo!&quot; – a ne slušaju."/>
		<aya index="22" text="Najgora bića kod Allaha su oni koji su gluhi i nijemi, koji neće da shvaćaju."/>
		<aya index="23" text="Da Allah zna da od njih može biti ikakva dobra, učinio bi da čuju, a da je učinio i da čuju, oni bi se opet okrenuli, jer oni i inače glave okreću."/>
		<aya index="24" text="O vjernici, odazovite se Allahu i Poslaniku kad od vas zatraži da činite ono što će vam život osigurati; i neka znate da se Allah upliće između čovjeka i srca njegova, i da ćete se svi pred Njim sakupiti;"/>
		<aya index="25" text="I izbjegavajte ono što će dovesti do smutnje koja neće pogoditi samo one među vama koji su krivi, i znajte da Allah strašno kažnjava."/>
		<aya index="26" text="I sjetite se kada vas je bilo malo, kad ste na Zemlji bili potlačeni – bojali ste se da vas ljudi ne pohvataju, pa vam je On sklonište dao i Svojom pomoći vas pomogao i plijenom vas opskrbio da biste bili zahvalni."/>
		<aya index="27" text="O vjernici, Allaha i Poslanika ne varajte i svjesno međusobno povjerenje ne proigravajte,"/>
		<aya index="28" text="i neka znate da su bogatstva vaša i djeca vaša samo iskušenje, i da je samo u Allaha nagrada velika."/>
		<aya index="29" text="O vjernici, ako se budete Allaha bojali, On će vam sposobnost darovati pa ćete istinu od neistine moći rastaviti i preko ružnih postupaka vaših će preći i oprostiti vam. – A Allahova dobrota je neizmjerna."/>
		<aya index="30" text="I kad su ti nevjernici zamke razapinjali da bi te u tamnicu bacili ili da bi te ubili ili da bi te prognali; oni su zamke pleli a Allah ih je ometao, jer Allah to najbolje umije."/>
		<aya index="31" text="Kada im se riječi Naše kazuju, govore: &quot;Već smo čuli! Da hoćemo, i mi bismo tako nešto rekli; to su samo izmišljotine naroda drevnih.&quot;"/>
		<aya index="32" text="A kad su oni rekli: &quot;Bože, ako je ovo zbilja istina od Tebe, Ti pusti na nas kamenje s neba kao kišu ili nam pošalji patnju nesnosnu!&quot;"/>
		<aya index="33" text="Allah ih nije kaznio, jer si ti među njima bio; i Allah ih neće kazniti sve dok neki od njih mole da im se oprosti."/>
		<aya index="34" text="A zaslužuju da ih Allah kazni kad brane drugima pristup Časnome hramu, a oni nisu njegovi čuvari. Čuvari njegovi trebaju biti samo oni koji se Allaha boje, ali većina njih ne zna."/>
		<aya index="35" text="Molitva njihova pored Hrama svodi se samo na zviždanje ili pljeskanje rukama; zato kaznu iskusite, jer ne vjerujete."/>
		<aya index="36" text="Oni koji ne vjeruju troše imanja svoja da bi od Allahova puta odvraćali. Oni će ih, sigurno, utrošiti, zatim će, zbog toga, žaliti i na kraju će pobijeđeni biti. A oni koji ne budu vjerovali – u Džehennem će biti potjerani,"/>
		<aya index="37" text="da bi Allah dobre od nevaljalih odvojio i da bi nevaljale jedne na druge naslagao, a onda ih sve u gomilu zbio i u Džehennem bacio. Oni će doista biti izgubljeni."/>
		<aya index="38" text="Reci onima koji ne vjeruju: ako se okane, biće im oprošteno ono što je prije bilo; a ako se ne okane – pa, zna se šta je s drevnim narodima bilo."/>
		<aya index="39" text="I borite se protiv njih dok mnogoboštvo ne iščezne i dok samo Allahova vjera ne ostane. Ako se oni okane – pa, Allah dobro vidi šta oni rade;"/>
		<aya index="40" text="a ako leđa okrenu, znajte da je Allah vaš zaštitnik, a divan je On zaštitnik i divan pomagač!"/>
		<aya index="41" text="I znajte da od svega što u borbi zaplijenite jedna petina pripada Allahu i Poslaniku, i rodbini njegovoj, i siročadi, i siromasima, i putnicima, ako vjerujete u Allaha i u ono što smo objavili robu Našem na dan pobjede, na dan kada su se sukobile dvije vojske – a Allah sve može –"/>
		<aya index="42" text="kada ste vi bili u dolini bližoj, oni u dolini daljoj, a karavana niže vas. O vremenu borbe ne biste se dogovorili i da ste se dogovarali, ali se ona dogodila da bi Allah dao da se ispuni ono što se moralo dogoditi, da nevjernik ostane nevjernik poslije očigledna dokaza, i da vjernik ostane vjernik poslije očigledna dokaza – a Allah doista sve čuje i sve zna –"/>
		<aya index="43" text="kad ti je Allah u snu pokazao da je njih malo; a da ti je pokazao da ih je mnogo, vi biste duhom klonuli i o boju se raspravljali, ali je Allah spas ukazao. – On dobro zna svačije misli."/>
		<aya index="44" text="A kad ste se sukobili, u očima vašim On ih je prikazao u malom broju, a vas u očima njihovim također u malom broju, da bi Allah dao da se ispuni ono što se moralo dogoditi – a Allahu se sve vraća."/>
		<aya index="45" text="O vjernici, kada se s kakvom četom sukobite, smjeli budite i neprestano Allaha spominjite da biste postigli što želite"/>
		<aya index="46" text="i pokoravajte se Allahu i Poslaniku Njegovu, i ne prepirite se da ne biste klonuli i bez borbenog duha ostali; i budite izdržljivi, jer Allah je, zaista, na strani izdržljivih."/>
		<aya index="47" text="I ne budite kao oni koji su, da se pokažu svijetu, nadmeno iz grada svoga izišli da bi od Allahova puta odvraćali. A Allah dobro zna ono što oni rade."/>
		<aya index="48" text="I kada im je šejtan kao lijepe njihove postupke predstavio i rekao: &quot;Niko vas danas ne može pobijediti, i ja sam vaš zaštitnik!&quot; – onda je on, kada su se dva protivnička tabora sukobila, natrag uzmaknuo, i rekao: &quot;Ja nemam ništa s vama, ja vidim ono što vi ne vidite, i ja se bojim Allaha, jer Allah strašno kažnjava&quot;,"/>
		<aya index="49" text="kada su licemjeri i oni čija su srca bolesna govorili: &quot;Ove je obmanula vjera njihova!&quot; A onaj ko se u Allaha pouzda – pa, Allah je zaista silan i mudar."/>
		<aya index="50" text="A da si samo vidio kad su meleki nevjernicima duše uzimali i po licima ih njihovim i straga udarali: &quot;Iskusite patnju u ognju!"/>
		<aya index="51" text="To je za ono što ste rukama svojim pripremili, jer Allah nije nepravedan robovima Svojim!&quot;"/>
		<aya index="52" text="Tako je bilo i sa faraonovim ljudima i onima prije njih: u Allahove dokaze nisu vjerovali, pa ih je Allah zbog grijehova njihovih kaznio – Allah je, uistinu, moćan i strašno kažnjava;"/>
		<aya index="53" text="to je zato što Allah neće lišiti blagostanja narod kome ga je podario – sve dok se on sam ne promijeni – a Allah sve čuje i sve zna."/>
		<aya index="54" text="Tako je bilo i sa faraonovim ljudima i onima prije njih: dokaze Gospodara svoga nisu priznavali, pa smo ih Mi, zbog grijehova njihovih, uništili, a faraonove ljude smo potopili – svi su oni nevjernici bili."/>
		<aya index="55" text="Najgora bića kod Allaha su oni koji poriču, oni koji neće da vjeruju,"/>
		<aya index="56" text="oni s kojima ti ugovore sklapaš, pa oni svaki put, ne bojeći se posljedica, krše ugovor svoj."/>
		<aya index="57" text="Ako se u borbi s njima sukobiš, tako ih razjuri da se opamete oni koji su iza njih."/>
		<aya index="58" text="Čim primijetiš vjerolomstvo nekog plemena, i ti njemu isto tako otkaži ugovor – Allah uistinu ne voli vjerolomnike."/>
		<aya index="59" text="I neka nikako ne misle oni koji ne vjeruju da će se spasiti; oni doista neće moći umaći."/>
		<aya index="60" text="I protiv njih pripremite koliko god možete snage i konja za boj, da biste time zaplašili Allahove i vaše neprijatelje, i druge osim njih – vi ih ne poznajete, Allah ih zna. Sve što na Allahovom putu potrošite nadoknađeno će vam biti, neće vam se nepravda učiniti."/>
		<aya index="61" text="Ako oni budu skloni miru, budi i ti sklon i pouzdaj se u Allaha, jer On, uistinu, sve čuje i sve zna."/>
		<aya index="62" text="A ako te htjednu prevariti – pa, tebi je doista dovoljan Allah; On te podržava Svojom pomoći i vjernicima,"/>
		<aya index="63" text="i On je sjedinio srca njihova. Da si ti potrošio sve ono što na Zemlji postoji, ti ne bi sjedinio srca njihova, ali ih je Allah sjedinio – On je zaista silan i mudar."/>
		<aya index="64" text="O Vjerovjesniče, Allah je dovoljan tebi i vjernicima koji te slijede."/>
		<aya index="65" text="O Vjerovjesniče, bodri vjernike na borbu! Ako vas bude dvadesetak izdržljivih, pobijediće dvije stotine; a ako vas bude stotina, pobijediće hiljadu onih koji ne vjeruju, zato što su oni ljudi koji ne shvaćaju."/>
		<aya index="66" text="Sada vam Allah daje olakšicu; On zna da ste izmoreni: ako vas bude stotina izdržljivih, pobijediće dvije stotine; ako vas bude hiljada, pobijediće, Allahovom voljom, dvije hiljade. A Allah je uz one koji su izdržljivi."/>
		<aya index="67" text="Nijednom vjerovjesniku nije dopušteno da drži sužnje dok ne izvojuje pobjedu na Zemlji; vi želite prolazna dobra ovoga svijeta, a Allah želi onaj svijet. – Allah je silan i mudar."/>
		<aya index="68" text="Da nije ranije Allahove odredbe, snašla bi vas patnja velika zbog onoga što ste uzeli."/>
		<aya index="69" text="Sada jedite ono što ste zaplijenili, kao dopušteno i lijepo, i bojte se Allaha. – Allah zaista prašta i milostiv je."/>
		<aya index="70" text="O Vjerovjesniče, reci sužnjima koji se nalaze u rukama vašim: &quot;Ako Allah zna da u srcima vašim ima bilo šta dobro, daće vam bolje od onoga što vam je uzeto i oprostiće vam.&quot; – A Allah prašta i milostiv je."/>
		<aya index="71" text="A ako te htjednu prevariti – pa oni su i prije Allaha varali, i zato ti je On omogućio da ih pobijediš. – A Allah sve zna i mudar je."/>
		<aya index="72" text="Oni koji vjeruju, i iseljavaju se, i u borbi na Allahovom putu zalažu imetke svoje i živote svoje, i oni koji daju utočište i pomažu, oni jedni druge nasljeđuju. A onima koji vjeruju, a koji se nisu iselili – vi ne možete, sve dok se ne isele, nasljednici biti. A ako vas zamole da ih u vjeri pomognete, dužni ste im u pomoć priteći, osim protiv naroda sa kojim o nenapadanju zaključen ugovor imate. – A Allah dobro vidi ono što radite."/>
		<aya index="73" text="Nevjernici jedni druge nasljeđuju. Ne postupite li tako, nastaće smutnja na Zemlji i nered veliki."/>
		<aya index="74" text="Oni koji vjeruju i isele se, i bore se na Allahovom putu, i oni koji daju sklonište i pomažu – oni su, zbilja, pravi vjernici – njih čeka oprost i obilje plemenito."/>
		<aya index="75" text="A oni koji kasnije vjernici postanu pa se isele i u borbi zajedno s vama učestvuju – i oni su vaši. A rođaci su, prema Allahovoj Knjizi, jedni drugima preči. – Allah, zaista, sve zna."/>
	</sura>
	<sura index="9" name="التوبة">
		<aya index="1" text="Obznana od Allaha i Njegova Poslanika onim mnogobošcima s kojima ste zaključili ugovore:"/>
		<aya index="2" text="&quot;Putujte po svijetu još četiri mjeseca, ali znajte da Allahu nećete umaći i da će Allah nevjernike osramotiti&quot;;"/>
		<aya index="3" text="i proglas od Allaha i Njegova Poslanika ljudima na dan velikog hadža: &quot;Allah i Njegov Poslanik ne priznaju mnogobošce.&quot; Pa ako se pokajete, to je za vas bolje; a ako se okrenete, znajte da Allahu nećete umaći! A nevjernike obraduj kaznom nesnosnom!"/>
		<aya index="4" text="Mnogobošcima s kojima imate zaključene ugovore koje oni nisu ni u čemu povrijedili, niti su ikoga protiv vas pomagali, ispunite ugovore do ugovorenog roka. Allah zaista voli pobožne."/>
		<aya index="5" text="Kada prođu sveti mjeseci, ubijajte mnogobošce gdje god ih nađete, zarobljavajte ih, opsjedajte i na svakome prolazu dočekujte! Pa ako se pokaju i budu molitvu obavljali i zekat davali, ostavite ih na miru, jer Allah zaista prašta i samilostan je."/>
		<aya index="6" text="Ako te neki od mnogobožaca zamoli za zaštitu, ti ga zaštiti da bi saslušao Allahove riječi, a potom ga otpremi na mjesto pouzdano za njega. To zato što oni pripadaju narodu koji ne zna."/>
		<aya index="7" text="Kako će mnogobošci imati ugovor sa Allahom i Poslanikom Njegovim?! – Ali, s onima s kojima ste ugovor kod Časnog hrama zaključili, sve dok se oni ugovora budu pridržavali, pridržavajte se i vi, jer Allah zaista voli pobožne."/>
		<aya index="8" text="Kako, kada oni, ako bi vas pobijedili, ne bi, kad ste vi u pitanju, ni srodstvo ni sporazum poštivali?! Oni vam se ustima svojim umiljavaju, ali im se srca protive, većina njih su nevjernici."/>
		<aya index="9" text="Oni Allahove ajete za ono što malo vrijedi zamjenjuju, pa od puta Njegova odvraćaju; zaista je ružno kako postupaju."/>
		<aya index="10" text="Ni rodbinstvo ni sporazum, kada je vjernik u pitanju, ne poštuju, i sve granice zla prekoračuju."/>
		<aya index="11" text="Ali ako se oni budu pokajali i molitvu obavljali i zekat davali, braća su vam po vjeri. – A Mi dokaze objašnjavamo ljudima koji razumiju."/>
		<aya index="12" text="A ako prekrše zakletve svoje, poslije zaključenja ugovora s njima, i ako vjeru vašu budu vrijeđali, onda se borite protiv kolovođa bezvjerstva – za njih, doista, ne postoje zakletve – da bi se okanili."/>
		<aya index="13" text="Zar se nećete boriti protiv ljudi koji su zakletve svoje prekršili i nastojali protjerati Poslanika, i prvi vas napali? Zar ih se bojite? Preče je da se Allaha bojite, ako ste vjernici."/>
		<aya index="14" text="Borite se protiv njih! Allah će ih rukama vašim kazniti i poniziti, a vas će protiv njih pomoći, i grudi vjernika zaliječiti"/>
		<aya index="15" text="i iz srca njihovih brigu odstraniti. A Allah će onome kome On hoće oprostiti. – Allah sve zna i mudar je."/>
		<aya index="16" text="Zar mislite da ćete biti ostavljeni, a da Allah ne ukaže na one među vama koji se bore i koji, umjesto Allaha i Poslanika Njegova i vjernika, nisu uzeli nikoga za prisna prijatelja? – A Allah dobro zna za ono što radite."/>
		<aya index="17" text="Mnogobošci nisu dostojni da Allahove džamije održavaju kad sami priznaju da su nevjernici. Djela njihova će se poništiti i u vatri će vječno ostati."/>
		<aya index="18" text="Allahove džamije održavaju oni koji u Allaha i u onaj svijet vjeruju i koji molitvu obavljaju i zekat daju i koji se nikoga osim Allaha ne boje; oni su, nadati se je, na Pravome putu."/>
		<aya index="19" text="Zar smatrate da je onaj koji hodočasnike vodom napaja i koji vodi brigu o Časnome hramu ravan onome koji u Allaha i u onaj svijet vjeruje i koji se na Allahovu putu bori? Nisu oni jednaki pred Allahom. A Allah neće ukazati na Pravi put onima koji sami sebi nepravdu čine."/>
		<aya index="20" text="U većoj su časti kod Allaha oni koji vjeruju i koji se iseljavaju i koji se bore na Allahovu putu zalažući imetke svoje i živote svoje; oni će postići što žele."/>
		<aya index="21" text="Gospodar njihov im šalje radosne vijesti da će im milostiv i blagonaklon biti i da će ih u džennetske bašče uvesti, u kojima će neprekidno uživati,"/>
		<aya index="22" text="vječno i zauvijek će u njima boraviti. Uistinu, u Allaha je nagrada velika."/>
		<aya index="23" text="O vjernici, ne prijateljujte ni sa očevima vašim ni sa braćom vašom ako više vole nevjerovanje od vjerovanja. Onaj od vas koji bude s njima prijateljevao, on se doista prema sebi ogriješio."/>
		<aya index="24" text="Reci: &quot;Ako su vam očevi vaši, i sinovi vaši, i braća vaša, i žene vaše, i rod vaš, i imanja vaša koja ste stekli, i trgovačka roba za koju strahujete da prođe neće imati, i kuće vaše u kojima se prijatno osjećate – miliji od Allaha i Njegova Poslanika i od borbe na Njegovu putu, onda pričekajte dok Allah Svoju odluku ne donese. A Allah grješnicima neće ukazati na Pravi put.&quot;"/>
		<aya index="25" text="Allah vas je na mnogim bojištima pomogao, a i onoga dana na Hunejnu kada vas je mnoštvo vaše zanijelo, ali vam ono nije ni od kakve koristi bilo, nego vam je zemlja, koliko god da je bila prostrana, tijesna postala, pa ste se u bijeg dali."/>
		<aya index="26" text="Zatim je Allah na Poslanika Svoga i na vjernike milost Svoju spustio, i vojske koje vi niste vidjeli poslao i one koji nisu vjerovali na muke stavio; i to je bila kazna za nevjernike."/>
		<aya index="27" text="Allah je poslije toga onome kome je htio oprostio, a Allah prašta i samilostan je."/>
		<aya index="28" text="O vjernici, mnogobošci su sama pogan, i neka više ne dolaze na hadž Svetome hramu poslije ovogodišnjeg hadža. A ako se bojite oskudice, pa Allah će vas, ako hoće, iz obilja Svoga imućnim učiniti. – Allah zaista sve zna i mudar je."/>
		<aya index="29" text="Borite se protiv onih kojima je data Knjiga, a koji ne vjeruju ni u Allaha ni u onaj svijet, ne smatraju zabranjenim ono što Allah i Njegov Poslanik zabranjuju i ne ispovijedaju istinsku vjeru – sve dok ne daju glavarinu poslušno i smjerno."/>
		<aya index="30" text="Jevreji govore: &quot;Uzejr je – Allahov sin&quot;, a kršćani kažu: &quot;Mesih je – Allahov sin.&quot; To su riječi njihove, iz usta njihovih, oponašaju riječi nevjernika prijašnjih – ubio ih Allah! Kuda se odmeću?"/>
		<aya index="31" text="Oni, pored Allaha, bogovima smatraju svećenike svoje i monahe svoje i Mesiha, sina Merjemina, a naređeno im je da se samo jednom Bogu klanjaju – nema boga osim Njega. On je vrlo visoko iznad onih koje oni Njemu ravnim smatraju."/>
		<aya index="32" text="Oni žele da ustima svojim utrnu Allahovo svjetlo, a Allah želi vidljivim učiniti svjetlo Svoje, makar ne bilo po volji nevjernicima."/>
		<aya index="33" text="On je poslao Poslanika Svoga s uputstvom i pravom vjerom da bi je izdigao iznad ostalih vjera, makar ne bilo po volji mnogobošcima."/>
		<aya index="34" text="O vjernici, mnogi svećenici i monasi doista na nedozvoljen način tuđa imanja jedu i od Allahova puta odvraćaju. Onima koji zlato i srebro gomilaju i ne troše ga na Allahovom putu – navijesti bolnu patnju"/>
		<aya index="35" text="na Dan kad se ono u vatri džehennemskoj bude usijalo, pa se njime čela njihova i slabine njihove i leđa njihova budu žigosala. &quot;Ovo je ono što ste za sebe zgrtali; iskusite zato kaznu za ono što ste gomilali!&quot;"/>
		<aya index="36" text="Broj mjeseci u Allaha je dvanaest, prema Allahovoj Knjizi, od dana kada je nebesa i Zemlju stvorio, a četiri su sveta; to je prava vjera. U njima ne griješite! A borite se protiv svih mnogobožaca, kao što se oni svi bore protiv vas; i znajte da je Allah na strani onih koji se Allaha boje i grijeha klone."/>
		<aya index="37" text="Premještanjem svetih mjeseci samo se povećava nevjerovanje, čime se nevjernici dovode u zabludu; jedne godine ga proglašavaju običnim, a druge godine ga proglašavaju svetim – da bi ispunili broj onih mjeseci koje je Allah učinio svetim. Ružni postupci njihovi predstavljeni su im kao lijepi. A Allah neće ukazati na Pravi put onima koji neće da vjeruju."/>
		<aya index="38" text="O vjernici, zašto ste neki oklijevali kada vam je bilo rečeno: &quot;Krenite u borbu na Allahovu putu!&quot;, kao da ste za zemlju prikovani? Zar vam je draži život na ovome svijetu od onoga svijeta? A uživanje na ovome svijetu, prema onome na onome svijetu, nije ništa."/>
		<aya index="39" text="Ako ne budete u boj išli, On će vas na nesnosne muke staviti i drugim će vas narodom zamijeniti, a vi Mu nećete nimalo nauditi. A Allah sve može."/>
		<aya index="40" text="Ako ga vi ne pomognete – pa pomogao ga je Allah onda kad su ga oni koji ne vjeruju prisilili da ode, kad je s njim bio samo drug njegov, kada su njih dvojica bila u pećini i kada je on rekao drugu svome: &quot;Ne brini se, Allah je s nama!&quot;, pa je Allah spustio smirenost na druga njegova, a njega pomogao vojskom koju vi niste vidjeli i učinio da riječ nevjernika bude donja, a Allahova riječ, ona je – gornja. Allah je silan i mudar."/>
		<aya index="41" text="Krećite u boj, bili slabi ili snažni, i borite se na Allahovu putu zalažući imetke svoje i živote svoje! To vam je, da znate, bolje!"/>
		<aya index="42" text="Da se radilo o plijenu nadohvat ruke i ne toliko dalekom pohodu, licemjeri bi te slijedili, ali im je put izgledao dalek. I oni će se zaklinjati Allahom: &quot;Da smo mogli, doista bismo s vama pošli&quot;, i tako upropastiti sami sebe, a Allah zna da su oni lažljivci."/>
		<aya index="43" text="Neka ti Allah oprosti što si dozvolio da izostanu, dok se nisi uvjerio koji od njih govore istinu, a koji lažu."/>
		<aya index="44" text="Oni koji vjeruju u Allaha i u onaj svijet neće od tebe tražiti dozvolu da se ne bore zalažući imetke svoje i živote svoje. – A Allah dobro zna one koji su bogobojazni."/>
		<aya index="45" text="Od tebe će tražiti dozvolu samo oni koji ne vjeruju u Allaha i u onaj svijet i čija se srca kolebaju, pa sumnjaju i neodlučni su."/>
		<aya index="46" text="Da su imali namjeru poći, sigurno bi za to pripremili ono što je potrebno, ali Allahu nije bilo po volji da idu, pa ih je zadržao, i bî im rečeno: &quot;Sjedite sa onima koji sjede!&quot;"/>
		<aya index="47" text="Da su pošli s vama, bili bi vam samo na smetnji i brzo bi među vas smutnju ubacili, a među vama ima i onih koji ih rado slušaju. A Allah zna nasilnike."/>
		<aya index="48" text="Oni su i prije smutnju priželjkivali i smicalice ti smišljali sve dok nije, uprkos njima, Istina pobijedila i Allahova vjera zavladala."/>
		<aya index="49" text="Ima ih koji govore: &quot;Oslobodi me i ne dovedi me u iskušenje!&quot; Eto, baš u iskušenje su pali! A nevjernici sigurno neće umaći Džehennemu."/>
		<aya index="50" text="Ako postigneš uspjeh, to ih ogorči; a kad te pogodi nesreća, oni govore: &quot;Mi smo i ranije bili oprezni&quot; – i odlaze veseli."/>
		<aya index="51" text="Reci: &quot;Dogodiće nam se samo ono što nam Allah odredi, On je Gospodar naš.&quot; I neka se vjernici samo u Allaha pouzdaju!"/>
		<aya index="52" text="Reci: &quot;Očekujete li za nas šta drugo već jedno od dva dobra? A mi očekujemo da vas Allah sam ili rukama našim kazni. Pa iščekujte, i mi ćemo s vama čekati.&quot;"/>
		<aya index="53" text="Reci: &quot;Trošili milom ili silom, od vas se neće primiti, jer vi ste opak narod.&quot;"/>
		<aya index="54" text="A prilozi njihovi neće biti primljeni zato što u Allaha i u Njegova Poslanika ne vjeruju, što s predanošću molitve ne obavljaju i što samo preko volje udjeljuju."/>
		<aya index="55" text="Neka te ne oduševljavaju bogatstva njihova, a ni djeca njihova! Allah hoće da ih njima kazni na ovome svijetu i da skončaju kao nevjernici."/>
		<aya index="56" text="Oni se zaklinju Allahom da su doista vaši, a oni nisu vaši, nego su narod kukavički."/>
		<aya index="57" text="Kada bi našli kakvo skrovište ili kakve pećine ili kakvu jamu, oni bi tamo trkom pohrlili."/>
		<aya index="58" text="Ima ih koji ti prigovaraju zbog raspodjele zekata. Ako im se iz njega da, zadovolje se, a ako im se ne da, odjednom se razljute."/>
		<aya index="59" text="A trebali bi se zadovoljiti onim što im daju Allah i Poslanik Njegov i kazati: &quot;Dovoljan nam je Allah, Allah će nam dati iz obilja Svoga, a i Poslanik Njegov, mi samo Allaha hoćemo.&quot;"/>
		<aya index="60" text="Zekat pripada samo siromasima i nevoljnicima, i onima koji ga skupljaju, i onima čija srca treba pridobiti, i za otkup iz ropstva, i prezaduženima, i u svrhe na Allahovom putu, i putniku. Allah je odredio tako! – A Allah sve zna i mudar je."/>
		<aya index="61" text="Ima ih koji vrijeđaju Vjerovjesnika govoreći: &quot;On vjeruje što god čuje!&quot; Reci: &quot;On čuje ono što je dobro, vjeruje u Allaha i ima vjere u vjernike, i milost je onima između vas koji vjeruju.&quot; A one koji Allahova Poslanika vrijeđaju čeka patnja nesnosna."/>
		<aya index="62" text="Zaklinju vam se Allahom da bi vas zadovoljili, a preče bi im bilo da Allaha i Njegova Poslanika zadovolje, ako su vjernici."/>
		<aya index="63" text="Zar oni ne znaju da onoga koji se suprotstavlja Allahu i Poslaniku Njegovu čeka vatra džehennemska, u kojoj će vječno ostati? To je ruglo veliko!"/>
		<aya index="64" text="Licemjeri se plaše da se vjernicima ne objavi sura koja bi im otkrila ono što je u srcima licemjera. Reci: &quot;Samo se vi rugajte, Allah će doista na vidjelo iznijeti ono čega se vi plašite.&quot;"/>
		<aya index="65" text="A ako ih zapitaš, oni će sigurno reći: &quot;Mi smo samo razgovarali i zabavljali se.&quot; Reci: &quot;Zar se niste Allahu i riječima Njegovim i Poslaniku Njegovu rugali?"/>
		<aya index="66" text="Ne ispričavajte se! Jasno je da ste nevjernici, a tvrdili ste da ste vjernici.&quot; Ako nekima od vas i oprostimo, druge ćemo kazniti zato što su krivci."/>
		<aya index="67" text="Licemjeri i licemjerke slični su jedni drugima: traže da se čine nevaljala djela, a odvraćaju od dobrih, i ruke su im stisnute; zaboravljaju Allaha, pa je i On njih zaboravio. Licemjeri su zaista pravi nevjernici."/>
		<aya index="68" text="Licemjerima i licemjerkama i nevjernicima Allah prijeti džehennemskom vatrom, vječno će u njoj boraviti, dosta će im ona biti! Allah ih je prokleo, i njih čeka patnja neprekidna."/>
		<aya index="69" text="Vi ste kao i onī prije vas! Oni su jači od vas bili i više su blaga i djece imali i slatkim životom su živjeli, a i vi slatkim životom živite isto onako kao što su oni prije vas živjeli; i vi se upuštate u nevaljalštine kao što su se i oni upuštali. To su oni čija će djela biti poništena i na ovome i na onome svijetu; njima propast predstoji."/>
		<aya index="70" text="Zar do njih nije doprla vijest o onima prije njih: o narodu Nuhovu i o Adu, i o Semudu, i o narodu Ibrahimovu, i o stanovnicima Medjena, i o onima čija su naselja izvrnuta? Poslanici njihovi su im jasne dokaze donosili i Allah im nije učinio nikakvu nepravdu, nego su je oni sami sebi nanijeli."/>
		<aya index="71" text="A vjernici i vjernice su prijatelji jedni drugima: traže da se čine dobra djela, a od nevaljalih odvraćaju, i molitvu obavljaju i zekat daju, i Allahu i Poslaniku Njegovu se pokoravaju. To su oni kojima će se Allah, sigurno, smilovati. – Allah je doista silan i mudar."/>
		<aya index="72" text="Allah obećava vjernicima i vjernicama džennetske bašče kroz koje će rijeke teći, u kojima će vječno boraviti, i divne dvorove u vrtovima edenskim. A i malo naklonosti Allahove veće je od svega toga; to će, doista, uspjeh veliki biti!"/>
		<aya index="73" text="O Vjerovjesniče, bori se protiv nevjernika i licemjera i budi prema njima strog! Prebivalište njihovo biće Džehennem, a grozno je on boravište."/>
		<aya index="74" text="Licemjeri se zaklinju Allahom da nisu govorili, a sigurno su govorili nevjerničke riječi i pokazali da su nevjernici, nakon što su javno islam bili primili, i htjeli su učiniti ono što nisu uspjeli. A prigovaraju samo zato što su ih Allah, iz obilja Svoga, i Poslanik Njegov imućnim učinili. Pa ako se pokaju, biće im dobro; a ako glave okrenu, Allah će ih i na ovome i na onome svijetu na muke nesnosne staviti, a na Zemlji ni zaštitnika ni pomagača neće imati."/>
		<aya index="75" text="Ima ih koji su se obavezali Allahu: &quot;Ako nam iz obilja Svoga dade, udjeljivaćemo, zaista, milostinju i bićemo, doista, dobri!&quot;"/>
		<aya index="76" text="A kad im je On dao iz obilja Svoga, oni su u tome postali škrti i okrenuli se – a oni ionako glave okreću."/>
		<aya index="77" text="I nadovezao im je On na to pritvornost u srcima njihovim sve do dana kada će pred Njega stati, zato što se onoga što su Allahu obećali ne pridržavaju i zato što stalno lažu."/>
		<aya index="78" text="Zar oni ne znaju da Allah zna ono što oni u sebi kriju i ono o čemu se sašaptavaju i da je Allah znalac svega skrivenog."/>
		<aya index="79" text="One koji vjernike ogovaraju zato što zekat daju, a rugaju se i onima koji ih s mukom daju – Allah će kazniti za izrugivanje njihovo, i njih čeka patnja nesnosna."/>
		<aya index="80" text="Molio ti oprosta za njih ili ne molio, molio čak i sedamdeset puta, Allah im neće oprostiti – zato što u Allaha i Njegova Poslanika ne vjeruju. A Allah neće ukazati na Pravi put nevjernicima."/>
		<aya index="81" text="Oni koji su izostali iza Allahova Poslanika veselili su se kod kuća svojih – mrsko im je bilo da se bore na Allahovu putu zalažući imetke svoje i živote svoje, i jedni drugima su govorili: &quot;Ne krećite u boj po vrućini!&quot; Reci: &quot;Džehennemska vatra je još vruća!&quot; – kad bi oni samo znali!"/>
		<aya index="82" text="Malo će se oni smijati, a dugo će plakati, biće to kazna za ono što su zaslužili."/>
		<aya index="83" text="I ako te Allah ponovo vrati nekima od njih, pa te zamole da im dopustiš da pođu s tobom u boj, ti im reci: &quot;Nikad sa mnom u boj nećete ići i nikada se sa mnom protiv neprijatelja nećete boriti! Bili ste zadovoljni što ste prvi put izostali, zato ostanite s onima koji ionako ne idu u boj.&quot;"/>
		<aya index="84" text="I nijednom od njih, kad umre, nemoj molitvu obaviti, niti sahrani njegovoj prisustvovati, jer oni u Allaha i Njegova Poslanika ne vjeruju i kao nevjernici oni umiru."/>
		<aya index="85" text="Neka te ne ushićuju bogatstva njihova i djeca njihova! Allah želi da ih njima na ovome svijetu namuči i da skončaju kao nevjernici."/>
		<aya index="86" text="A kada je objavljena sura da u Allaha vjerujete i da se zajedno sa Poslanikom Njegovim borite, najimućniji od njih su zatražili odobrenje od tebe i rekli: &quot;Ostavi nas da budemo s onima koji ne idu u boj!&quot;"/>
		<aya index="87" text="Zadovoljavaju se da budu s onima koji ne idu u boj, srca njihova su zapečaćena, pa oni ne shvaćaju!"/>
		<aya index="88" text="Ali, Poslanik i oni koji s njim vjeruju bore se zalažući imetke svoje i živote svoje. Njima će svako dobro pripasti i oni će ono što žele ostvariti."/>
		<aya index="89" text="Allah im je pripremio džennetske bašče kroz koje će rijeke teći, u kojima će vječno boraviti. To je veliki uspjeh!"/>
		<aya index="90" text="Dolazili su i neki beduini koji su se izvinjavali i tražili dopuštenje da ne idu, i tako su izostali oni koji su Allahu i Njegovu Poslaniku lagali; a teška patnja pogodiće one među njima koji nisu vjerovali."/>
		<aya index="91" text="Neće se ogriješiti nemoćni i bolesni, i oni koji ne mogu naći sredstva za borbu, samo ako su prema Allahu i Njegovu Poslaniku iskreni. Nema razloga da se išta prigovara onima koji čine dobra djela – a Allah prašta i samilostan je –"/>
		<aya index="92" text="ni onima kojima si rekao, kada su ti došli da im daš životinje za jahanje: &quot;Ne mogu naći za vas životinje za jahanje&quot; – pa su se vratili suznih očiju, tužni što ih ne mogu kupiti,"/>
		<aya index="93" text="a ima razloga da se prigovara onima koji od tebe traže dozvolu da izostanu, a imućni su. Zadovoljavaju se da ostanu sa onima koji ne idu u boj, Allah je njihova srca zapečatio, pa oni ne znaju."/>
		<aya index="94" text="Kad se među njih vratite, oni će vam se pravdati. Reci: &quot;Ne pravdajte se, jer mi vama ne vjerujemo, zato što nas je Allah o vama obavijestio. Allah i Njegov Poslanik će vidjeti kako ćete postupati, zatim, vi ćete biti ponovo vraćeni Onome kome je poznat i nevidljivi i vidljivi svijet, pa će vas On o onome što ste radili obavijestiti.&quot;"/>
		<aya index="95" text="Kad se među njih vratite, zaklinjaće vam se Allahom, samo da ih se okanite, pa okanite ih se jer su oni pogan i prebivalište njihovo biće Džehennem kao kazna za ono što su radili!"/>
		<aya index="96" text="Oni vam se zaklinju zato da biste bili zadovoljni njima. Ako vi budete zadovoljni njima, Allah, sigurno, nije zadovoljan narodom nevjerničkim."/>
		<aya index="97" text="Beduini su najveći nevjernici i najgori licemjeri, i razumljivo je što ne poznaju propise koje Allah Svome Poslaniku objavljuje. A Allah sve zna i mudar je."/>
		<aya index="98" text="Ima beduina koji ono što daju smatraju nametom. I jedva čekaju da vas nesreća stigne – neka njih pogodi nesreća! A Allah sve čuje i sve zna."/>
		<aya index="99" text="A ima beduina koji vjeruju u Allaha i u onaj svijet i koji smatraju da je ono što daju put da se Allahu približe i da Poslanikove blagoslove zasluže. To im je, zaista, dobro djelo. Allah će ih, sigurno, milošću Svojom obasuti, jer Allah prašta i samilostan je."/>
		<aya index="100" text="Allah je zadovoljan prvim muslimanima, muhadžirima i ensarijama i svima onima koji ih slijede dobra djela čineći, a i oni su zadovoljni Njime; za njih je On pripremio džennetske bašče kroz koje će rijeke teći, i oni će vječno i zauvijek u njima boraviti. To je veliki uspjeh."/>
		<aya index="101" text="Među beduinima oko vas ima licemjera, a ima ih i među stanovnicima Medine, koji su u licemjerstvu spretni – ti ih ne poznaješ, ali ih Mi poznajemo. Njih ćemo na dvostruke muke staviti, a zatim će biti u veliku patnju vraćeni."/>
		<aya index="102" text="A ima i drugih koji su grijehe svoje priznali, i koji su dobra djela s drugim koja su hrđava izmiješali, njima će, može biti, Allah oprostiti jer Allah prašta i samilostan je."/>
		<aya index="103" text="Uzmi od dobara njihovih zekat, da ih njime očistiš i blagoslovljenim ih učiniš, i pomoli se za njih, molitva tvoja će ih, sigurno, smiriti. – A Allah sve čuje i sve zna."/>
		<aya index="104" text="Zar ne znaju oni da jedino Allah prima pokajanje od robova Svojih i da samo On prihvaća milostinje, i da je samo Allah onaj koji prašta i da je On milostiv?!"/>
		<aya index="105" text="I reci: &quot;Trudite se! Allah će trud vaš vidjeti, a i Poslanik Njegov i vjernici, i vi ćete biti vraćeni Onome koji zna nevidljivi i vidljivi svijet, pa će vas On o onome što ste radili obavijestiti.&quot;"/>
		<aya index="106" text="Ima i drugih koji su u neizvjesnosti da li će ih Allah kazniti ili će im oprostiti. – A Allah sve zna i mudar je."/>
		<aya index="107" text="A oni koji su džamiju sagradili da bi štetu nanijeli i nevjerovanje osnažili i razdor među vjernike unijeli, pripremajući je za onoga koji se protiv Allaha i Njegova Poslanika još prije borio – sigurno će se zaklinjati: &quot;Mi smo samo najbolje željeli&quot; – a Allah je svjedok da su oni pravi lažljivci."/>
		<aya index="108" text="Ti u njoj nemoj nikada molitvu obaviti! Džamija čiji su temelji, već od prvoga dana, postavljeni na strahu od Allaha zaista više zaslužuje da u njoj obavljaš molitvu. U njoj su ljudi koji se vole često prati, a Allah voli one koji se mnogo čiste."/>
		<aya index="109" text="Da li je bolji onaj koji je temelj zgrade svoje postavio na strahu od Allaha i u želji da Mu se umili – ili onaj koji je temelj zgrade svoje postavio na rub podlokane obale koja se nagnula, da se zajedno s njim u vatru džehennemsku sruši? – A Allah neće ukazati na Pravi put narodu koji sam sebi nepravdu čini."/>
		<aya index="110" text="Zgrada koju su oni sagradili stalno će unositi nemir u srca njihova, sve dok im srca ne popucaju. – A Allah sve zna i mudar je."/>
		<aya index="111" text="Allah je od vjernika kupio živote njihove i imetke njihove u zamjenu za Džennet koji će im dati – oni će se na Allahovu putu boriti, pa ubijati i ginuti. On im je to zbilja obećao u Tevratu, i Indžilu, i Kur'anu – a ko od Allaha dosljednije ispunjava obećanje Svoje? Zato se radujte pogodbi svojoj koju ste s Njim ugovorili, i to je veliki uspjeh."/>
		<aya index="112" text="Oni se kaju, i Njemu klanjaju, i Njega hvale, i poste, i molitvu obavljaju, i traže da se čine dobra djela, a od nevaljalih odvraćaju i Allahovih propisa se pridržavaju. A vjernike obraduj!"/>
		<aya index="113" text="Vjerovjesniku i vjernicima nije dopušteno da mole oprosta za mnogobošce, makar im bili i rod najbliži, kad im je jasno da će oni stanovnici Džehennema biti."/>
		<aya index="114" text="A što je Ibrahim tražio oprosta za svoga oca bilo je samo zbog obećanja koje mu je dao. A čim mu je bilo jasno da je on Allahov neprijatelj, on ga se odrekao. Ibrahim je doista bio pun sažaljenja i obazriv."/>
		<aya index="115" text="Allah neće nazvati zalutalim narod koji je na Pravi put uputio prije nego što učine ono što im je On zabranio. – Allah zaista sve dobro zna."/>
		<aya index="116" text="Allahova je vlast na nebesima i na Zemlji, On život i smrt daje, i vi osim Allaha nemate ni zaštitnika ni pomagača."/>
		<aya index="117" text="Allah je oprostio Vjerovjesniku, i muhadžirima i ensarijama, koji su ga u teškom času slijedili, u vrijeme kada se srca nekih od njih zamalo nisu pokolebala; On je poslije i njima oprostio, jer je On prema njima blag i milostiv,"/>
		<aya index="118" text="a i onoj trojici koja su bila izostala, i to tek onda kad im je zemlja, koliko god da je bila prostrana, postala tijesna, i kad im se bilo stisnulo u dušama njihovim i kada su uvidjeli da nema utočišta od Allaha nego samo u Njega. On je poslije i njima oprostio da bi se i ubuduće kajali, jer Allah, uistinu, prima pokajanje i milostiv je."/>
		<aya index="119" text="O vjernici, bojte se Allaha i budite s onima koji su iskreni!"/>
		<aya index="120" text="Nije trebalo da stanovnici Medine ni beduini u njenoj blizini iza Allahova Poslanika izostanu i da svoj život njegovu životu pretpostave jer njih neće zadesiti ni žeđ, ni umor, ni glad na Allahovu putu, niti će stupiti na neko mjesto koje će nevjernike naljutiti, niti će ikakvu nevolju od neprijatelja pretrpjeti, a da im to sve neće kao dobro djelo upisano biti – Allah zaista neće dopustiti da propadne nagrada onima koji čine dobro –"/>
		<aya index="121" text="i neće dati nikakav prilog, ni mali ni veliki, niti će ikakvu dolinu prevaliti, a da im to neće zapisano biti, da bi ih Allah nagradio za djela njihova nagradom ljepšom od one koju su zaslužili."/>
		<aya index="122" text="Svi vjernici ne trebaju ići u boj. Neka se po nekoliko njih iz svake zajednice njihove potrudi da se upute u vjerske nauke i neka opominju narod svoj kad mu se vrate, da bi se Allaha pobojali."/>
		<aya index="123" text="O vjernici, borite se protiv nevjernika koji su u blizini vašoj i neka oni osjete vašu strogost! I znajte da je Allah na strani čestitih."/>
		<aya index="124" text="A kad bude objavljena neka sura, ima ih koji govore: &quot;Kome je od vas ova učvrstila vjerovanje?&quot; Što se tiče vjernika, njima je učvrstila vjerovanje, i oni se raduju;"/>
		<aya index="125" text="a što se tiče onih čija su srca bolesna, ona im je nevjerovanje dodala na nevjerovanje koje već imaju, i oni kao nevjernici umiru."/>
		<aya index="126" text="Zar oni ne vide da svake godine jedanput ili dva puta u iskušenje padaju, pa opet, nit' se kaju nit' se opamećuju."/>
		<aya index="127" text="A kad bude objavljena koja sura, samo se zgledaju: &quot;Da li vas ko vidi?&quot; – i onda se udaljuju. Neka Allah srca njihova bez podrške ostavi, zato što su od onih ljudi koji neće da razumiju."/>
		<aya index="128" text="Došao vam je Poslanik, jedan od vas, teško mu je što ćete na muke udariti, jedva čeka da Pravim putem pođete, a prema vjernicima je blag i milostiv."/>
		<aya index="129" text="A ako oni glave okrenu, ti reci: &quot;Meni je dovoljan Allah, nema boga osim Njega; samo se uzdam u Njega, On je Gospodar svemira veličanstvenoga!&quot;"/>
	</sura>
	<sura index="10" name="يونس">
		<aya index="1" text="Elif Lām Rā. Ovo su ajeti mudre Knjige."/>
		<aya index="2" text="Zašto je čudno ljudima što Mi objavljujemo jednom između njih: &quot;Opominji ljude! A vjernike obraduj divnom nagradom kod Gospodara njihova!&quot; Nevjernici govore: &quot;Ovaj je zaista pravi čarobnjak!&quot;"/>
		<aya index="3" text="Gospodar vaš je Allah, koji je nebesa i Zemlju za šest vremenskih razdoblja stvorio, a onda – upravljajući Aršom, svemirom zagospodario. Niko se neće moći zauzimati ni za koga bez dopuštenja Njegova. Eto to vam je Allah, Gospodar vaš, pa se Njemu klanjajte! Zašto ne razmislite?"/>
		<aya index="4" text="Njemu ćete se svi vratiti – Allahovo je istinito obećanje – On doista iz ničega stvara, On će poslije to ponoviti, da bi pravedno nagradio one koji budu vjerovali i dobra djela činili. A one koji ne budu vjerovali čeka piće od ključale vode i patnja nesnosna, zato što su nevjernici bili."/>
		<aya index="5" text="On je Sunce izvorom svjetlosti učinio, a Mjesec sjajnim i položaje mu odredio da biste znali broj godina i računanje. – Allah je to mudro stvorio. – On potanko izlaže dokaze ljudima koji razumiju."/>
		<aya index="6" text="U smjeni noći i dana i u onom što je Allah na nebesima i na Zemlji stvorio zaista postoje dokazi za ljude koji se Allaha boje."/>
		<aya index="7" text="Onima koji ne očekuju da će pred Nas stati i koji su zadovoljni životom na ovome svijetu, koji su u njemu smireni, i onima koji su prema dokazima Našim ravnodušni –"/>
		<aya index="8" text="prebivalište njihovo biće Džehennem, zbog onoga što su radili."/>
		<aya index="9" text="One koji vjeruju i čine dobra djela Gospodar njihov će na Pravome putu podržati, zato što vjeruju; rijeke će teći ispred njih u džennetima zadovoljstva,"/>
		<aya index="10" text="molitva njihova biće u njima: &quot;Hvaljen neka si, Allahu!&quot;, pozdrav njihov: &quot;Mir vama!&quot;, a njihova posljednja molitva: &quot;Tebe, Allaha, Gospodara svjetova, hvalimo!&quot;"/>
		<aya index="11" text="Da Allah ljudima daje zlo onako brzo kao što im se odaziva kad traže dobro, oni bi, uistinu, stradali. A Mi ipak ostavljamo da u zabludi svojoj lutaju oni koji ne vjeruju da će pred Nas stati."/>
		<aya index="12" text="Kada čovjeka snađe nevolja, on Nam se moli: ili ležeći, ili sjedeći, ili stojeći. A čim mu nevolju otklonimo, on nastavlja, kao da Nam se nije ni obraćao molbom zbog nevolje koja ga je bila zadesila. Tako se nevjernicima čini lijepim ono što rade."/>
		<aya index="13" text="Mi smo drevne narode prije vas uništavali zato što nisu povjerovali kad su im poslanici njihovi jasne dokaze donosili. Oni nisu htjeli vjerovati. Tako Mi kažnjavamo narod nevjernički."/>
		<aya index="14" text="Zatim smo vas poslije njih namjesnicima na Zemlji učinili, da bismo vidjeli kako ćete postupati."/>
		<aya index="15" text="A kad im se kazuju ajeti Naši, koji su jasni, onda govore oni koji ne vjeruju da će pred Nas stati: &quot;Donesi ti kakav drugi Kur'an ili ga izmijeni!&quot; – Reci: &quot;Nezamislivo je da ga ja sam od sebe mijenjam, ja slijedim samo ono što mi se objavljuje, ja se bojim – ako budem neposlušan svome Gospodaru – patnje na Velikom danu.&quot;"/>
		<aya index="16" text="Reci: &quot;Da Allah nije htio, ja vam ga ne bih kazivao niti bi vas On s njim upoznao. Ta ja sam prije poslanstva dugo među vama boravio – zar ne shvaćate?&quot;"/>
		<aya index="17" text="Pa ima li onda nepravednijeg od onoga koji o Allahu laži iznosi ili koji Njegove dokaze smatra neistinitim?! Mnogobošci doista neće uspjeti."/>
		<aya index="18" text="Oni se, pored Allaha, klanjaju onima koji im ne mogu nauditi niti im mogu kakvu korist pribaviti, i govore: &quot;Ovo su naši zagovornici kod Allaha.&quot; Reci: &quot;Kako da Allahu kazujete da na nebesima i na Zemlji postoji nešto, a On zna da ne postoji!&quot; Neka je slavljen On i vrlo visoko iznad onih koje smatraju Njemu ravnim!"/>
		<aya index="19" text="Ljudi su jednu zajednicu sačinjavali, a onda su se jedan drugome suprotstavili. A da nije Riječi ranije izrečene od Gospodara tvoga, ovima bi već bilo presuđeno o onome oko čega se razilaze."/>
		<aya index="20" text="Oni govore: &quot;Zašto mu Gospodar njegov ne pošalje jedno čudo?&quot; Ti reci: &quot;Samo Allah zna što će biti, pa pričekajte, i ja ću s vama čekati.&quot;"/>
		<aya index="21" text="A kada Mi dopustimo ljudima da osjete milost, poslije nevolje koja ih snađe, oni opet u dokaze Naše neće da vjeruju. Reci: &quot;Allah je brži u kažnjavanju, izaslanici Naši ono što vi ispletkarite doista zapisuju.&quot;"/>
		<aya index="22" text="On vam omogućava da kopnom i morem putujete. Pa kad ste u lađama i kad one uz blag povjetarac zaplove s putnicima, te se oni obraduju tome, naiđe silan vjetar i valovi navale na njih sa svih strana, i oni se uvjere da će nastradati, iskreno se mole Allahu: &quot;Ako nas iz ovoga izbaviš, sigurno ćemo biti zahvalni!&quot;"/>
		<aya index="23" text="A kad ih On izbavi, oni odjednom bez ikakva osnova čine nered na Zemlji! O ljudi, nepravda koju činite da biste u životu na ovome svijetu uživali – samo vama šteti; Nama ćete se poslije vratiti i Mi ćemo vas o onom što ste radili obavijestiti!"/>
		<aya index="24" text="Život na ovome svijetu je sličan bilju zemaljskom na koje Mi spustimo s neba kišu s kojim se ona izmiješa, kojim se onda hrane ljudi i stoka. Pa kad se Zemlja ukrasi svojim ruhom i okiti i kad stanovnici njezini pomisle da su oni toga gospodari, dođe zapovijed Naša, noću ili danju, i Mi to pokosimo, kao da prije ničeg nije ni bilo. Eto, tako Mi potanko izlažemo dokaze narodu koji hoće da razmisli."/>
		<aya index="25" text="Allah poziva u Kuću mira i ukazuje na Pravi put onome kome On hoće."/>
		<aya index="26" text="One koji čine dobra djela čeka nagrada, i više od toga! Lica njihova neće tama i sjeta prekrivati; oni će stanovnici Dženneta biti, u njemu će vječno boraviti."/>
		<aya index="27" text="A one koji čine nevaljala djela čeka kazna srazmjerna onom što su počinili; njih će potištenost prekrivati, niko ih od Allaha neće zaštititi, lica će im biti tamna kao da su se na njih spustili dijelovi mrkle noći; stanovnici vatre će oni biti, i u njoj će vječno boraviti!"/>
		<aya index="28" text="A na Dan kad ih sve sakupimo, reći ćemo onima koji su Allahu druge ravnim smatrali: &quot;Stanite, i vi i božanstva vaša!&quot; – pa ćemo ih razdvojiti; a božanstva njihova će reći: &quot;Niste se vi nama klanjali,"/>
		<aya index="29" text="Allah je dovoljan svjedok i nama i vama, mi doista nismo znali da ste vi nama robovali.&quot;"/>
		<aya index="30" text="Tu će svako saznati ono što je prije uradio – biće vraćeni Allahu, svome istinskom Gospodaru, a neće im biti onih koje su izmišljali."/>
		<aya index="31" text="Upitaj: &quot;Ko vas hrani s neba i iz zemlje, čije su djelo sluh i vid, ko stvara živo iz neživog, a pretvara živo u neživo, i ko upravlja svim?&quot; – &quot;Allah!&quot; – reći će oni – a ti reci: &quot;Pa zašto Ga se onda ne bojite?&quot;"/>
		<aya index="32" text="To vam je Allah, Gospodar vaš istinski! Zar poslije istine ima išta osim zablude? Pa kuda se onda odmećete?"/>
		<aya index="33" text="Tako će se obistiniti riječ Gospodara tvoga da vjerovati neće oni koji u grijehu žive."/>
		<aya index="34" text="Reci: &quot;Može li ijedno vaše božanstvo stvarati iz ničega, zatim to ponovo učiniti?&quot; Reci: &quot;Allah stvara iz ničega, zatim će to ponovo učiniti!&quot; Pa kuda se onda odmećete?"/>
		<aya index="35" text="Reci: &quot;Može li ijedno vaše božanstvo uputiti na Pravi put?&quot;, i odgovori: &quot;Samo Allah upućuje na Pravi put!&quot; Pa da li je onda dostojniji da se poštiva onaj koji na Pravi put upućuje ili onaj koji ni sam nije na Pravome putu, osim ako ga drugi na Pravi put ne uputi? Šta vam je, kako rasuđujete?!"/>
		<aya index="36" text="Većina njih slijedi samo pretpostavke; ali pretpostavke nisu nimalo od koristi Istini; Allah uistinu dobro zna ono što oni rade."/>
		<aya index="37" text="Ovaj Kur'an nije izmišljen, od Allaha je – on potvrđuje istinitost prijašnjih objava i objašnjava propise; u njega nema sumnje, od Gospodara svjetova je!"/>
		<aya index="38" text="A oni govore: &quot;On ga izmišlja!&quot; Reci: &quot;Pa, dajte vi jednu suru kao što je njemu objavljena, i koga god hoćete, od onih u koje mimo Allaha vjerujete, u pomoć pozovite, ako istinu govorite.&quot;"/>
		<aya index="39" text="Oni poriču prije nego što temeljito saznaju šta ima u njemu, a još im nije došlo ni tumačenje njegovo; tako su isto oni prije njih poricali, pa pogledaj kako su nasilnici završili!"/>
		<aya index="40" text="Ima ih koji u nj vjeruju, a ima ih koji ne vjeruju u nj. A Gospodar tvoj dobro poznaje smutljivce."/>
		<aya index="41" text="I ako te oni budu u laž utjerivali, ti reci: &quot;Meni – moja, a vama – vaša djela; vi nećete odgovarati za ono što ja radim, a ja neću odgovarati za ono što vi radite.&quot;"/>
		<aya index="42" text="Ima ih koji dolaze da te slušaju. A možeš li ti učiniti da te čuju gluhi, koji ni pameti nemaju?"/>
		<aya index="43" text="A ima ih koji te posmatraju. A možeš li ti uputiti na Pravi put slijepe, koji ni razuma nemaju?"/>
		<aya index="44" text="Allah zaista neće nikakvu nepravdu ljudima učiniti, ljudi je sami sebi čine."/>
		<aya index="45" text="A na Dan kada ih on sakupi učiniće im se da su boravili samo jedan čas u danu, i jedni druge će prepoznati. Oni koji su poricali da će pred Allaha stati i koji nisu Pravim putem išli biće izgubljeni."/>
		<aya index="46" text="Bilo da ti pokažemo dio onoga čime im prijetimo, bilo da ti dušu uzmemo, Nama će se oni vratiti, i tada će Allah biti svjedok za ono što su činili."/>
		<aya index="47" text="Svaki narod je imao poslanika. I kad poslanik njihov dođe među njih, njima će biti pravedno presuđeno, nasilje im neće biti učinjeno."/>
		<aya index="48" text="Oni govore: &quot;Kada će već jednom ta prijetnja, ako istinu govorite?&quot;"/>
		<aya index="49" text="Reci: &quot;Sam od sebe ne mogu nikakvu štetu otkloniti, a ni neku korist sebi pribaviti; biva onako kako Allah hoće! Svaki narod ima konac, i kad konac njegov dođe – ni za tren ga neće moći ni odložiti ni ubrzati.&quot;"/>
		<aya index="50" text="Reci: &quot;Kažite vi meni: ako će vas kazna Njegova noću ili danju zadesiti, zašto je onda požuruju mnogobošci?"/>
		<aya index="51" text="Zar ćete tek onda kad se dogodi – u nju povjerovati? Zar tek tada, a ranije ste je požurivali?&quot;"/>
		<aya index="52" text="Zatim će se reći onima koji su se prema sebi ogriješili: &quot;Iskusite patnju vječnu; zar se kažnjavate više nego što ste zaslužili?&quot;"/>
		<aya index="53" text="Oni te zapitkuju: &quot;Da li je istina da će ono biti?&quot; Reci: &quot;Jest, Gospodara mi moga, zaista je istina i vi nećete moći umaći!&quot;"/>
		<aya index="54" text="Kada bi nevjernik imao sve ono što na Zemlji postoji, sve bi on to dao samo da se otkupi. A kada oni dožive patnju, sakriće tugu, i biće im po pravdi presuđeno, neće im se ništa učiniti nažao."/>
		<aya index="55" text="Allahovo je sve što je na nebesima i na Zemlji! Allahova prijetnja će se, sigurno, ispuniti! – Ali većina njih ne zna."/>
		<aya index="56" text="On život i smrt daje i Njemu ćete se vratiti."/>
		<aya index="57" text="O ljudi, već vam je stigla pouka od Gospodara vašeg i lijek za vaša srca i uputstvo i milost vjernicima."/>
		<aya index="58" text="Reci: &quot;Neka se zato Allahovoj blagodati i milosti raduju, to je bolje od onoga što gomilaju.&quot;"/>
		<aya index="59" text="Reci: &quot;Kažite vi meni zašto jednu hranu koju vam Allah daje smatrate zabranjenom, a drugu dopuštenom?&quot; Reci: &quot;Da li vam je prosuđivanje o tome Allah prepustio ili o Allahu laži iznosite?&quot;"/>
		<aya index="60" text="I šta misle oni koji o Allahu iznose laži, šta će na Sudnjem danu biti? Allah je doista neizmjerno dobar prema ljudima, ali većina njih ne zahvaljuje."/>
		<aya index="61" text="Što god ti važno činio, i što god iz Kur'ana kazivao, i kakav god vi posao radili, Mi nad vama bdijemo dok god se time zanimate. Gospodaru tvome ništa nije skriveno ni na Zemlji ni na nebu, ni koliko trun jedan, i ne postoji ništa, ni manje ni veće od toga, što nije u Knjizi jasnoj."/>
		<aya index="62" text="I neka se ničega ne boje i ni za čim neka ne tuguju Allahovi štićenici,"/>
		<aya index="63" text="oni koji budu vjerovali i koji se budu Allaha bojali,"/>
		<aya index="64" text="za njih su dobre vijesti i na ovome i na onome svijetu – Allahove riječi niko ne može izmijeniti – to će, zaista, velik uspjeh biti."/>
		<aya index="65" text="Neka te ne žaloste besjede njihove! Uistinu, sva moć pripada Allahu; On sve čuje i sve zna."/>
		<aya index="66" text="U Allahovoj vlasti su svi na nebesima i na Zemlji. A oni koji se pored Allaha božanstvima klanjaju, povode se samo za pretpostavkama i samo uobražavaju."/>
		<aya index="67" text="On vam je dao noć da u njoj počinak imate, i dan da vidite. To su dokazi za ljude koji čuju."/>
		<aya index="68" text="Oni govore: &quot;Allah je sebi uzeo dijete!&quot; – Hvaljen neka je On! On ni o kome ovisan nije! Sve što je na nebesima i na Zemlji Njegovo je! Vi za to nikakav dokaz nemate. Zašto o Allahu govorite ono što ne znate!"/>
		<aya index="69" text="Reci: &quot;Oni koji o Allahu laži iznose neće postići ono što žele.&quot;"/>
		<aya index="70" text="Uživaće kratko na ovome svijetu, a zatim će se Nama vratiti i Mi ćemo im dati da iskuse nesnosnu patnju zato što nisu vjerovali."/>
		<aya index="71" text="Kaži im povijest o Nuhu! Kad on reče narodu svome: &quot;O narode moj, ako vam je dodijao moj boravak među vama i moje opominjanje Allahovim dokazima – a ja se stalno uzdam u Allaha – onda se, zajedno sa božanstvima svojim, odlučite, i to ne krijte; zatim to nada mnom izvršite i ne odgađajte!"/>
		<aya index="72" text="A ako glave okrenete – pa, ja od vas nikakvu nagradu ne tražim, mene će Allah nagraditi, meni je naređeno da budem musliman.&quot;"/>
		<aya index="73" text="Ali, nazvaše ga lašcem, pa Mi u lađi njega i one koji bijahu uz njega spasismo i namjesnicima ih učinismo, a one koji dokaze Naše nisu priznavali potopismo, pa pogledaj kako su završili oni koji se na opomene nisu osvrtali!"/>
		<aya index="74" text="Zatim smo, poslije njega, poslanike narodima njihovim slali i oni su im jasne dokaze donosili, ali oni nisu htjeli vjerovati u ono što prije nisu priznavali. Tako Mi pečatimo srca onih koji u zlu prelaze svaku mjeru."/>
		<aya index="75" text="Zatim smo, poslije njih, Musaa i Haruna poslali sa čudima Našim faraonu i glavešinama njegovim, ali su se oni uzoholili – a bio je to grješan narod:"/>
		<aya index="76" text="kad im je od Nas došla Istina, rekli su: &quot;Ovo je doista prava čarolija!&quot;"/>
		<aya index="77" text="&quot;Zar za istinu koja vam je došla kažete da je čarolija?&quot; – reče Musa – &quot;a čarobnjaci neće nikada uspjeti!&quot;"/>
		<aya index="78" text="A oni rekoše: &quot;Zar si došao da nas odvratiš od onoga na čemu smo zatekli pretke naše, da bi vama dvojici pripala vlast na Zemlji? E nećemo mi vama dvojici vjerovati!&quot;"/>
		<aya index="79" text="I faraon reče: &quot;Dovedite mi sve vješte čarobnjake!&quot;"/>
		<aya index="80" text="I kad čarobnjaci dođoše, Musa im reče: &quot;Bacite što imate baciti!&quot;"/>
		<aya index="81" text="I kad oni baciše, Musa uzviknu: &quot;Ono što ste priredili čarolija je! Allah će je uništiti, jer Allah ne dopušta da djelo pokvarenjaka uspije,"/>
		<aya index="82" text="Allah će Svojom moći istinu utvrditi, makar što će to nevjernicima krivo biti!&quot;"/>
		<aya index="83" text="I ne povjerova Musau niko, osim malo njih iz naroda faraonova, iz straha da ih faraon i glavešine njegove ne počnu zlostavljati – a faraon je doista na Zemlji silnik bio i u zlu svaku mjeru prevršio."/>
		<aya index="84" text="I Musa reče: &quot;O narode moj, ako u Allaha vjerujete, u Njega se pouzdajte ako ste muslimani!&quot;"/>
		<aya index="85" text="&quot;U Allaha se uzdamo!&quot; – rekoše oni. &quot;Gospodaru naš, ne učini da zbog nas dođu u iskušenje ljudi koji nasilje čine,"/>
		<aya index="86" text="i spasi nas, milošću Svojom, od naroda koji ne vjeruje!&quot;"/>
		<aya index="87" text="I Mi objavismo Musau i bratu njegovu: &quot;U Misiru svome narodu kuće izgradite i bogomoljama ih učinite i u njima molitvu obavljajte! A ti obraduj vjernike!&quot;"/>
		<aya index="88" text="I Musa reče: &quot;Gospodaru naš! Ti si dao faraonu i glavešinama njegovim bogatstva da u raskoši žive na ovome svijetu, pa oni, Gospodaru naš, zavode s puta Tvoga! Gospodaru naš, uništi bogatstva njihova i zapečati srca njihova, pa neka ne vjeruju dok ne dožive patnju nesnosnu!&quot;"/>
		<aya index="89" text="&quot;Uslišena je molba vaša!&quot; – reče On – &quot;a vas dvojica na Pravome putu ostanite i nikako se za neznalicama ne povodite!&quot;"/>
		<aya index="90" text="I Mi prevedosmo preko mora sinove Israilove, a za petama su im bili faraon i vojnici njegovi progoneći ih ni krive ni dužne. A on, kad se poče daviti, uzviknu: &quot;Ja vjerujem da nema boga osim Onoga u kojeg vjeruju sinovi Israilovi i ja se pokoravam!&quot;"/>
		<aya index="91" text="&quot;Zar sada, a prije si neposlušan bio i razdor sijao?!"/>
		<aya index="92" text="Danas ćemo izbaviti samo tijelo tvoje da bi bio poučan primjer onima poslije tebe&quot; – ali mnogi ljudi su ravnodušni prema Našim poukama."/>
		<aya index="93" text="I Mi smo sinove Israilove u lijep predjel naselili i ukusnom hranom ih opskrbili, i tek kad im je došlo pravo saznanje, oni su se u mišljenju razišli. A Gospodar tvoj će im, sigurno, na Sudnjem danu presuditi u onom u čemu su se razilazili."/>
		<aya index="94" text="Ako sumnjaš u ono što ti objavljujemo, upitaj one koji čitaju Knjigu, prije tebe objavljenu. Tebi Istina od Gospodara tvoga dolazi, i nikako ne budi od onih koji su u sumnji."/>
		<aya index="95" text="I ne budi nikako od onih koji Allahove dokaze ne priznaju, da ne bi bio izgubljen."/>
		<aya index="96" text="A oni na kojima se ispuni Riječ Gospodara tvoga zaista neće vjerovati,"/>
		<aya index="97" text="makar im došli svi dokazi, sve dok ne dožive patnju bolnu."/>
		<aya index="98" text="Zašto nije bilo nijednog grada koji je povjerovao i kome je vjerovanje njegovo koristilo, osim naroda Junusova, kome smo, kada je povjerovao, sramnu patnju u životu na ovome svijetu otklonili i život mu još neko vrijeme produžili?"/>
		<aya index="99" text="Da Gospodar tvoj hoće, na Zemlji bi doista bili svi vjernici. Pa zašto onda ti da nagoniš ljude da budu vjernici?"/>
		<aya index="100" text="Nijedan čovjek nije vjernik bez Allahove volje; a On kažnjava one koji neće da razmisle."/>
		<aya index="101" text="Reci: &quot;Posmatrajte ono što je na nebesima i na Zemlji!&quot; – A ni od kakve koristi neće biti dokazi i opomene narodu koji neće da vjeruje."/>
		<aya index="102" text="Zar oni čekaju da ih snađe nešto slično onome što je snašlo one koji su prije njih bili i nestali? Reci: &quot;Pa čekajte, i ja ću s vama čekati!&quot;"/>
		<aya index="103" text="Poslije smo spasavali poslanike Naše i one koji su vjerovali. Eto tako, dužnost je Naša da spasimo vjernike."/>
		<aya index="104" text="Reci: &quot;O ljudi, ako vi sumnjate u ispravnost moje vjere – pa, ja se neću klanjati onima kojima se, mimo Allaha, vi klanjate, već ću se klanjati Allahu, koji će vam duše uzeti. Meni je naređeno da budem vjernik&quot;,"/>
		<aya index="105" text="i: &quot;Predaj se pravoj vjeri, i nikako ne budi kumirima poklonik,"/>
		<aya index="106" text="i, pored Allaha, ne moli se onome ko ti ne može ni koristiti ni nauditi, jer ako bi to uradio bio bi, uistinu, nevjernik."/>
		<aya index="107" text="Ako ti Allah dade kakvu nevolju, niko je osim Njega ne može otkloniti, a ako ti zaželi dobro – pa, niko ne može blagodat Njegovu spriječiti; On njome nagrađuje onoga koga hoće od robova Svojih; On prašta i milostiv je.&quot;"/>
		<aya index="108" text="Reci: &quot;O ljudi, Istina vam dolazi od Gospodara vašeg, i onaj ko se uputi Pravim putem – uputio se za svoje dobro, a onaj ko krene stranputicom, krenuo je na svoju štetu, a ja nisam vaš odvjetnik.&quot;"/>
		<aya index="109" text="Ti slijedi ono što ti se objavljuje i budi strpljiv dok Allah ne presudi, On je sudija najbolji!"/>
	</sura>
	<sura index="11" name="هود">
		<aya index="1" text="Elif Lām Rā. Ovo je Knjiga čiji se ajeti pomno nižu i od vremena do vremena objavljuju, od Mudrog i Sveznajućeg,"/>
		<aya index="2" text="da se samo Allahu klanjate – ja sam vam od Njega, da opominjem i da radosne vijesti kazujem,"/>
		<aya index="3" text="da od Gospodara svoga oprosta tražite i da se pokajete, a On će vam dati da do smrtnoga časa lijepo proživite i svakom čestitom daće zasluženu nagradu. A ako leđa okrenete – pa, ja se, zaista, bojim za vas patnje na Velikom danu."/>
		<aya index="4" text="Allahu ćete se vratiti, a On sve može!"/>
		<aya index="5" text="Eto, oni grudi svoje okreću sa željom da se od Njega sakriju. A i kad se u ruho svoje umotavaju, On zna ono što skrivaju i ono što pokazuju – On, uistinu, zna misli svačije."/>
		<aya index="6" text="Na Zemlji nema nijednog živog bića, a da ga Allah ne hrani. On zna gdje će koje boraviti i gdje će sahranjeno biti. Sve to ima u jasnoj Knjizi."/>
		<aya index="7" text="On je u šest vremenskih razdoblja nebesa i Zemlju stvorio – a Njegov prijesto je iznad vode bio – da bi vas iskušao koji će od vas bolje postupati. Ako ti rekneš: &quot;Poslije smrti bićete doista oživljeni&quot;, nevjernici će, sigurno, reći: &quot;Ovo nije ništa drugo do očita varka!&quot;"/>
		<aya index="8" text="Ako im Mi kaznu do roka određenog odgodimo, oni će, sigurno, reći: &quot;Zašto je zadržava?&quot; A onoga dana kad im dođe, neće biti od njih otklonjena i sa svih strana biće okruženi onim čemu su se rugali."/>
		<aya index="9" text="Ako čovjeku milost Našu pružimo, pa mu je poslije uskratimo, on pada u očajanje i postaje nezahvalnik."/>
		<aya index="10" text="A ako ga blagodatima obaspemo, poslije nevolje koja ga zadesila, on će, sigurno, reći: &quot;Nevolje su me napustile!&quot; On je doista umišljen i razmetljiv,"/>
		<aya index="11" text="a samo strpljive i one koji dobra djela čine čeka oprost i nagrada velika."/>
		<aya index="12" text="Nemoj ti ništa od onoga što ti se objavljuje izostaviti, što tišti grudi tvoje, zato da oni ne bi rekli: &quot;Zašto mu nije poslano kakvo blago, ili, zašto s njim nije došao melek?&quot; Tvoje je da opominješ, a o svemu se samo Allah brine."/>
		<aya index="13" text="Zar oni da govore: &quot;On ga izmišlja!&quot; Reci: &quot;Pa sačinite vi deset Kur'anu sličnih, izmišljenih sura, i koga god hoćete, od onih u koje pored Allaha vjerujete, u pomoć pozovite, ako je istina što tvrdite!&quot;"/>
		<aya index="14" text="A ako vam se ne odazovu, onda znajte da se on objavljuje samo s Allahovim znanjem i da nema boga osim Njega – zato muslimani postanite!"/>
		<aya index="15" text="Onima koji žele život na ovome svijetu i ljepote njegove – Mi ćemo dati plodove truda njihova i neće im se u njemu ništa prikratiti."/>
		<aya index="16" text="Njih će na onome svijetu samo vatra peći; tamo neće imati nikakve nagrade za ono što su na Zemlji radili i biće uzaludno sve što su učinili."/>
		<aya index="17" text="Zar je onaj koji želi samo ovaj svijet kao onaj kome je jasno ko je Gospodar njegov, na što se nadovezuje Kur'an kao svjedok Njegov, i još prije njega Knjiga Musaova, putovođa i milost? To su oni koji vjeruju u nj. A onima koji su se protiv njega urotili vatra će boravište biti. Zato ti nikako ne sumnjaj u nj, on je zaista istina od Gospodara tvoga, ali većina ljudi neće da vjeruje."/>
		<aya index="18" text="Ima li nepravednijeg od onoga koji o Allahu izmišlja laži? Oni će pred Gospodara svoga biti dovedeni, a svjedoci će reći: &quot;Ovi su izmišljali laži o Gospodaru svome!&quot; Neka Allahovo prokletstvo stigne mnogobošce,"/>
		<aya index="19" text="koji od Allahova puta odvraćaju i krivim ga prikazuju; oni i u onaj svijet ne vjeruju."/>
		<aya index="20" text="Oni na Zemlji ne mogu Allahu umaći, niti, osim Allaha, drugog zaštitnika imaju. Njima će patnja biti umnogostručena, jer nisu htjeli ni čuti ni bilo šta vidjeti,"/>
		<aya index="21" text="oni su sami sebe upropastili – a neće im biti ni onih koje su izmišljali –"/>
		<aya index="22" text="oni će, zbilja, na onome svijetu biti sasvim izgubljeni."/>
		<aya index="23" text="Oni koji budu vjerovali i dobra djela činili i koji Gospodaru svome budu odani biće stanovnici Dženneta, u njemu će vječno boraviti."/>
		<aya index="24" text="Ove dvije vrste su kao slijep i gluh i kao onaj koji vidi i čuje. A mogu li se oni uporediti? Pa zašto ne razmislite?"/>
		<aya index="25" text="I Nuha poslasmo narodu njegovu. &quot;Ja sam tu&quot; – govorio je on – &quot;da vas otvoreno opominjem,"/>
		<aya index="26" text="da se ne klanjate nikome drugom osim Allahu; ja se, zaista, plašim za vas patnje na Nesnosnom danu.&quot;"/>
		<aya index="27" text="Glavešine naroda njegova, oni koji nisu vjerovali, rekoše: &quot;Koliko mi vidimo, ti si čovjek kao i mi, a vidimo i da te bez ikakva razmišljanja slijede samo oni koji su niko i ništa među nama; ne vidimo da ste vi imalo od nas bolji, štaviše, mislimo da ste lažljivci.&quot;"/>
		<aya index="28" text="&quot;O narode moj&quot; – govorio je on – &quot;da vidimo! Ako je meni jasno ko je Gospodar moj i ako mi je On od Sebe dao vjerovjesništvo, a vi ste slijepi za to, zar da vas silimo da to protiv volje vaše priznate?"/>
		<aya index="29" text="O narode moj! Za ovo ja od vas ne tražim blaga, Allah će mene nagraditi. I ja neću otjerati vjernike, oni će pred Gospodara svoga izići; ali, ja vidim da ste vi narod koji ne zna."/>
		<aya index="30" text="O narode moj! Ko bi me od Allaha odbranio kad bih ih ja otjerao? Zašto se ne urazumite?"/>
		<aya index="31" text="Ja vam ne kažem: 'U mene su Allahove riznice' – niti: 'Meni je poznata budućnost' – niti kažem: 'Ja sam melek' – a ne govorim ni o onima koje vaše oči s prezirom gledaju: 'Allah im nikakvo dobro neće dati' – ta Allah dobro zna šta je u dušama njihovim – jer bih se tada ogriješio.&quot;"/>
		<aya index="32" text="&quot;O Nuhu&quot; – rekoše oni – &quot;ti si želio da se s nama raspravljaš i dugo si se raspravljao. Daj neka se ostvari ono što nam prijetiš, ako istinu govoriš!&quot;"/>
		<aya index="33" text="&quot;To će vam učiniti samo Allah ako bude htio&quot; – reče on – &quot;i vi nećete moći umaći."/>
		<aya index="34" text="Ako vas Allah hoće ostaviti u zabludi, neće vam savjet moj koristiti, ma koliko vas ja želio savjetovati. On je Gospodar vaš i Njemu ćete se vratiti.&quot;"/>
		<aya index="35" text="Zar ovi da govore: &quot;On ga izmišlja!&quot; Reci: &quot;Ako ga izmišljam, grijeh će pasti na mene, a ja nemam ništa s tim što vi iznosite klevete.&quot;"/>
		<aya index="36" text="I Nuhu bî objavljeno: &quot;Osim onih koji su već vjernici, niko više iz naroda tvoga neće vjernik postati, zato se ne žalosti zbog onoga što oni stalno čine,"/>
		<aya index="37" text="i gradi lađu pred Nama i po Našem nadahnuću, i ne obraćaj Mi se više zbog nevjernika – oni će, sigurno, biti potopljeni!&quot;"/>
		<aya index="38" text="I on je gradio lađu. I kad god bi pored njega prolazile glavešine naroda njegova, rugale bi mu se. &quot;Ako se vi rugate nama&quot; – govorio je on – &quot;rugaćemo se i mi vama, onako kako se vi rugate,"/>
		<aya index="39" text="i saznaćete, zaista, koga će snaći sramna kazna i ko će u vječnoj muci biti.&quot;"/>
		<aya index="40" text="I kad je zapovijed Naša pala i voda s površine Zemlje pokuljala, Mi smo rekli: &quot;Ukrcaj u lađu od svake životinjske vrste po jedan par, i čeljad svoju – osim onih o kojima je bilo govora – i vjernike!&quot; – a malo je bilo onih koji su s njim vjerovali."/>
		<aya index="41" text="I on reče: &quot;Ukrcajte se u nju, u ime Allaha, neka plovi i neka pristane! Gospodar moj, uistinu, prašta i samilostan je.&quot;"/>
		<aya index="42" text="I ona ih je ponijela na valovima velikim kao brda i Nuh zovnu sina svoga koji se nalazio podaleko: &quot;O sinko moj, ukrcaj se s nama, ne budi s nevjernicima!&quot; –"/>
		<aya index="43" text="a on reče: &quot;Skloniću se na kakvo brdo koje će me od vode zaštititi.&quot; – &quot;Niko danas Allahove kazne neće pošteđen biti, osim onoga kome se On smilovao!&quot; – reče Nuh, i val ih razdvoji, i on potopljen bî."/>
		<aya index="44" text="I bî rečeno: &quot;O Zemljo, gutaj vodu svoju, a ti, o nebo, prestani!&quot; I voda se povuče i ispuni se odredba, a lađa pristade na planini El-Džudi, i bî rečeno: &quot;Daleko nek je narod nevjernički!&quot;"/>
		<aya index="45" text="A Nuh je bio zamolio Gospodara svoga i rekao: &quot;Gospodaru moj, sin moj je čeljade moje, a obećanje Tvoje je zaista istinito i Ti si od mudrih najmudriji!&quot;"/>
		<aya index="46" text="&quot;O Nuhu, on nije čeljade tvoje&quot; – rekao je On – &quot;jer radi ono što ne valja, zato Me ne moli za ono što ne znaš! Savjetujem ti da neznalica ne budeš.&quot;"/>
		<aya index="47" text="&quot;Gospodaru moj&quot; – reče – &quot;Tebi se ja utječem da Te više nikad ne zamolim za ono što ne znam! Ako mi ne oprostiš i ne smiluješ mi se, biću izgubljen.&quot;"/>
		<aya index="48" text="&quot;O Nuhu&quot; – bî rečeno – &quot;iskrcaj se, s pozdravom Našim i blagoslovima tebi i narodima koji će se izroditi od ovih koji su s tobom! Biće naroda kojima ćemo davati da uživaju, a koje će poslije snaći Naša kazna nesnosna!&quot;"/>
		<aya index="49" text="To su nepoznate vijesti koje ti Mi objavljujemo; ni ti ni narod tvoj niste prije ovoga o tome ništa znali. Zato budi strpljiv, ishod će, zaista, u korist čestitih biti."/>
		<aya index="50" text="&quot;I Adu – brata njihova Huda. &quot;O narode moj&quot; – govorio je on – &quot;Allahu se klanjajte, vi drugog boga osim Njega nemate, vi samo neistine iznosite."/>
		<aya index="51" text="O narode moj, ja ne tražim od vas nagrade za ovo; mene će nagraditi Onaj koji me je stvorio! Zašto se ne opametite?"/>
		<aya index="52" text="O narode moj, molite Gospodara svoga da vam oprosti, i pokajte Mu se, a On će vam slati kišu obilnu i daće vam još veću snagu, uz onu koju imate, i ne odlazite kao mnogobošci!&quot;"/>
		<aya index="53" text="&quot;O Hude&quot; – govorili su oni – &quot;nisi nam nikakav dokaz donio, i mi na samu tvoju riječ nećemo napustiti božanstva naša, mi tebi ne vjerujemo."/>
		<aya index="54" text="Mi kažemo samo to da te je neko božanstvo naše zlom pogodilo.&quot; &quot;Ja pozivam Allaha za svjedoka&quot; – reče on – &quot;a i vi posvjedočite da ja nemam ništa s tim što vi druge Njemu ravnim smatrate,"/>
		<aya index="55" text="pored Njega; i zato svi zajedno protiv mene lukavstvo smislite i nimalo mi vremena ne dajte,"/>
		<aya index="56" text="ja se uzdam u Allaha, u moga i vašega Gospodara! Nema nijednog živog bića koje nije u vlasti Njegovoj; Gospodar moj zaista postupa pravedno."/>
		<aya index="57" text="Pa ako okrenete leđa – a ja sam vam saopćio ono što vam je po meni poslano – Gospodar moj će umjesto vas narod drugi dovesti, i vi Mu ničim nećete nauditi; Gospodar moj zaista bdi nad svim.&quot;"/>
		<aya index="58" text="I kad je došla kazna Naša, Mi smo, milošću Našom, Huda i vjernike s njim spasili i patnje surove ih poštedjeli."/>
		<aya index="59" text="Eto, to je bio Ad, on je dokaze Gospodara svoga poricao i bio neposlušan poslanicima svojim, i pristajao uz svakog silnika, inadžiju."/>
		<aya index="60" text="I prokletstvo je na ovome svijetu stalno bilo s njim, a biće i na Sudnjem danu. Ad, doista, nije vjerovao u Gospodara svoga; daleko neka je Ad, narod Hudov!"/>
		<aya index="61" text="I Semudu – brata njihova Saliha. &quot;O narode moj&quot; – govorio je on – &quot;klanjate se samo Allahu, vi drugog boga osim Njega nemate! On vas od Zemlje stvara i daje vam da živite na njoj! Zato Ga molite da vam oprosti, i pokajte Mu se, jer Gospodar moj je, zaista, blizu i odaziva se.&quot;"/>
		<aya index="62" text="&quot;O, Salihu&quot; – govorili su oni – &quot;ti si među nama prije ovoga cijenjen bio. Zašto nam braniš da se klanjamo onome čemu su se preci naši klanjali? Mi uveliko sumnjamo u ono čemu nas ti pozivaš.&quot;"/>
		<aya index="63" text="&quot;O, narode moj&quot; – govorio je on – &quot;da vidimo: ako je meni jasno ko je Gospodar moj i ako mi je On sâm vjerovjesništvo dao, pa ko će me od Allaha odbraniti ako Ga ne budem slušao, ta vi biste samo uvećali propast moju."/>
		<aya index="64" text="O narode moj, evo ova Allahova kamila je znamenje za vas, pa pustite je neka pase po Allahovoj zemlji i ne činite joj nikakvo zlo, da vas ne bi zadesila kazna bliska.&quot;"/>
		<aya index="65" text="Ali, oni je zaklaše, pa on reče: &quot;Živjećete u zemlji svojoj još samo tri dana, to je istinita prijetnja.&quot;"/>
		<aya index="66" text="I kad je došla kazna Naša, Mi smo, milošću Našom, Saliha i vjernike s njim spasili od sramote toga dana – Gospodar tvoj je, uistinu, moćan i silan –"/>
		<aya index="67" text="a one koji su činili zlo pogodio je strašan glas i oni su u zemlji svojoj osvanuli mrtvi, nepomični,"/>
		<aya index="68" text="kao da na njoj nikad nisu ni postojali. Semud, doista, u Gospodara svoga nije vjerovao; daleko neka je Semud!"/>
		<aya index="69" text="I Ibrahimu smo izaslanike Naše poslali da mu donesu radosnu vijest. &quot;Mir!&quot; – rekoše; – &quot;Mir!&quot; – odgovori on, i ubrzo im donese pečeno tele."/>
		<aya index="70" text="A kad vidje da ga se ruke njihove ne dotiču, on osjeti da nisu gosti i obuze ga neka zebnja od njih. &quot;Ti se ne boj!&quot; – rekoše oni – &quot;mi smo Lutovu narodu poslani.&quot;"/>
		<aya index="71" text="A žena njegova stajaše tu, i Mi je obradovasmo Ishakom, a poslije Ishaka Jakubom, i ona se osmjehnu."/>
		<aya index="72" text="&quot;Jadna ja!&quot; – reče – &quot;zar da rodim ovako stara, a i ovaj moj muž je star. Ovo je zaista nešto neobično!&quot;"/>
		<aya index="73" text="&quot;Zar se čudiš Allahovoj moći?&quot; – rekoše oni – &quot;Allahova milost i Njegovi blagoslovi su na vama, obitelji vjerovjesničkoj. On je dostojan hvale i On je plemenit!&quot;"/>
		<aya index="74" text="I pošto Ibrahima prođe strah i dođe mu radosna vijest, on se poče raspravljati sa Našim izaslanicima o narodu Lutovu;"/>
		<aya index="75" text="Ibrahim je zaista bio dobrodušan, sažaljiv i odan."/>
		<aya index="76" text="&quot;O Ibrahime, prođi se toga, naređenje od Gospodara tvoga je stiglo; njih će stići patnja, sigurno!&quot;"/>
		<aya index="77" text="I kad izaslanici Naši dođoše Lutu, on se zbog njih nađe u neprilici i bî mu teško pri duši, pa reče: &quot;Ovo je mučan dan!&quot;"/>
		<aya index="78" text="I narod njegov pohrli njemu – a i prije su radili sramotna djela. &quot;O narode moj&quot; – reče on – &quot;eto mojih kćeri, one su vam čistije! Bojte se Allaha i pred gostima mojim me ne sramotite! Zar među vama nema razumna čovjeka?&quot;"/>
		<aya index="79" text="&quot;Ti znaš da nam nisu potrebne tvoje kćeri&quot; – rekoše oni – &quot;ti doista znaš šta mi hoćemo.&quot;"/>
		<aya index="80" text="&quot;Ah, da ja samo imam moć&quot; – reče on – &quot;ili da se mogu osloniti na nekog snažnog!&quot;"/>
		<aya index="81" text="A meleki rekoše: &quot;O Lute, mi smo izaslanici Gospodara tvoga, oni tebi ne mogu nauditi. Ti kreni sa čeljadi svojom u gluho doba noći bez žene svoje, nju će zadesiti isto što i njih, i neka se niko od vas ne obazire! – Rok im je praskozorje, a zar praskozorje nije blizu?&quot;"/>
		<aya index="82" text="I kada pade naredba Naša, Mi sve prevrnusmo, ono što je bilo gore – bî dolje, i na njih spustismo kao kišu grumenje od pečena blata, koje je neprekidno sipalo,"/>
		<aya index="83" text="obilježeno od Gospodara tvoga – a ono nije daleko ni od jednog nasilnika."/>
		<aya index="84" text="I Medjenu – brata njihova Šuajba. &quot;O narode moj&quot; – govorio je on – &quot;Allahu se klanjajte, vi drugog boga osim Njega nemate, i krivo na litru i na kantaru ne mjerite. Vidim da u obilju živite i bojim se da vas jednog dana ne zadesi kazna, pa da svi nastradate."/>
		<aya index="85" text="O narode moj! Pravo mjerite i na litru i na kantaru i ne zakidajte ljudima stvari njihove i ne činite zlo po Zemlji praveći nered."/>
		<aya index="86" text="Bolje vam je ono što Allah ostavlja kao dozvoljeno, ako hoćete da budete vjernici; a ja nisam vaš čuvar.&quot;"/>
		<aya index="87" text="&quot;O Šuajbe&quot; – govorili su oni – &quot;da li vjera tvoja traži od tebe da napustimo ono čemu su se preci naši klanjali ili da ne postupamo sa imanjima našim onako kako nam je volja? E baš si 'pametan' i 'razuman'!&quot;"/>
		<aya index="88" text="&quot;O narode moj&quot; – govorio je on – &quot;shvatite da je meni jasno ko je Gospodar moj i da mi je On dao svega u obilju. Ja ne želim činiti ono što vama zabranjujem; jedino želim učiniti dobro koliko mogu, a uspjeh moj zavisi samo od Allaha; u Njega se uzdam i Njemu se obraćam."/>
		<aya index="89" text="O narode moj, neka vas neslaganje sa mnom nikako ne dovede do toga da vas zadesi ono što je zadesilo Nuhov narod ili Hudov narod ili Salihov narod. A i Lutov narod nije mnogo prije vas živio."/>
		<aya index="90" text="I tražite oprost od Gospodara svoga, i onda Mu se pokajte! – Gospodar moj je, uistinu, samilostan i pun ljubavi.&quot;"/>
		<aya index="91" text="&quot;O Šuajbe&quot; – rekoše oni – &quot;mi ne razumijemo mnogo toga što ti govoriš, a vidimo da si ti među nama jadan; da nije roda tvoga, mi bismo te kamenovali, ti nisi nama drag.&quot;"/>
		<aya index="92" text="&quot;O narode moj&quot; – reče on – &quot;zar vam je rod moj draži od Allaha, koga sasvim odbacujete? Gospodar moj dobro zna ono što vi radite!"/>
		<aya index="93" text="O narode moj, činite sve što možete, a činiću i ja. Vi ćete, sigurno, saznati koga će kazna stići koja će ga osramotiti i ko je lažac. Pa, čekajte i ja ću s vama čekati!&quot;"/>
		<aya index="94" text="I kada je pala naredba Naša, Mi smo, iz milosti Naše, Šuajba i vjernike s njim spasili, a one koji su zlo činili pogodio je užasan glas i oni su u zemlji svojoj mrtvi, nepomični osvanuli,"/>
		<aya index="95" text="kao da na njoj nikada nisu ni postojali. Daleko bio Medjen kao i Semud!"/>
		<aya index="96" text="I Musaa smo poslali sa znamenjima Našim i dokazom jasnim"/>
		<aya index="97" text="faraonu i glavešinama njegovim, ali se oni povedoše za faraonovim naređenjem, a njegovo naređenje nije bilo razumno."/>
		<aya index="98" text="Na Sudnjem danu on će svoj narod predvoditi i u vatru ga uvesti, a užasno je mjesto u koje će doveden biti!"/>
		<aya index="99" text="Na ovome svijetu ih je pratilo prokletstvo, a pratiće ih i na onom; strašan će biti &quot;dar&quot; kojim će darivani biti!"/>
		<aya index="100" text="To su neke vijesti koje ti o gradovima kazujemo; neki od njih još postoje, a neki su sa zemljom sravnjeni."/>
		<aya index="101" text="Mi nismo prema njima bili nepravedni, već oni sami prema sebi. I kada bi pala naredba Gospodara tvoga, ništa im nisu pomogla božanstva njihova kojima su se, a ne Allahu, klanjali, samo bi im propast njihovu povećala."/>
		<aya index="102" text="Eto, tako Gospodar tvoj kažnjava kad kažnjava sela i gradove koji su nasilje činili. Kažnjavanje Njegovo je zaista bolno i strašno."/>
		<aya index="103" text="To je pouka za one koji se plaše patnje na onome svijetu; a to je Dan kada će svi ljudi biti sabrani i to je Dan kada će svi biti prisutni,"/>
		<aya index="104" text="a Mi ga odgađamo samo za neko vrijeme."/>
		<aya index="105" text="Onoga dana kad dođe, bez dopuštenja Njegova niko ni riječ neće izustiti, a među njima biće nesretnih i sretnih."/>
		<aya index="106" text="I nesretni će u Džehennem, u njemu će teško izdisati i udisati;"/>
		<aya index="107" text="dok je nebesa i Zemlje, u njemu će ostati – osim ako drukčije Gospodar tvoj ne odredi. Gospodar tvoj, zaista, radi ono što želi."/>
		<aya index="108" text="A sretni će u Džennet; dok je nebesa i Zemlje, u njemu će boraviti – osim ako drukčije Gospodar tvoj ne odredi; biće to dar koji će neprekidno trajati."/>
		<aya index="109" text="Zato ne sumnjaj u to šta će biti s onima koji se klanjaju ovima; oni se klanjaju onima kojima su se, još prije, klanjali preci njihovi. Mi ćemo im doista ono što su zaslužili – bez odbitka dati!"/>
		<aya index="110" text="I Musau smo Knjigu dali, pa su se o njoj u mišljenju podvojili. I da nije Riječi Gospodara tvoga ranije izrečene, bilo bi s njima svršeno, jer oni u nju sumnjaju mnogo."/>
		<aya index="111" text="I svima njima će Gospodar tvoj prema djelima njihovim platiti, jer On dobro zna ono što su radili."/>
		<aya index="112" text="Ti idi Pravim putem, kao što ti je naređeno, i nek tako postupe i vjernici koji su uz tebe, i obijesni ne budite, jer On dobro vidi ono što radite."/>
		<aya index="113" text="I ne držite stranu onih koji nepravedno postupaju, pa da vas vatra prži; vi nemate drugih zaštitnika osim Allaha, inače, nema vam pomoći!"/>
		<aya index="114" text="I obavljaj molitvu početkom i krajem dana, i u prvim časovima noći! Dobra djela zaista poništavaju hrđava. To je pouka za one koji pouku žele."/>
		<aya index="115" text="I strpljiv budi! Allah doista neće uskratiti nagradu onima koji dobra djela čine."/>
		<aya index="116" text="A zašto je među narodima prije vas bilo samo malo čestitih, koji su branili da se na Zemlji nered čini, koje smo Mi spasili! A oni koji su zlo radili odavali su se onome u čemu su uživali, i grješnici su postali."/>
		<aya index="117" text="Gospodar tvoj nije nikada nepravedno uništavao sela i gradove ako su stanovnici njihovi bili dobri."/>
		<aya index="118" text="A da je Gospodar tvoj htio, sve bi ljude sljedbenicima jedne vjere učinio. Međutim, oni će se uvijek u vjerovanju razilaziti,"/>
		<aya index="119" text="osim onih kojima se Gospodar tvoj smiluje. A zato ih je i stvorio. I ispuniće se riječ Gospodara tvoga: &quot;Napuniću, zaista, Džehennem džinima i ljudima – zajedno!&quot;"/>
		<aya index="120" text="I sve ove vijesti koje ti o pojedinim događajima o poslanicima kazujemo zato su da njima srce tvoje učvrstimo. I u ovima došla ti je prava istina, i pouka, i vjernicima opomena."/>
		<aya index="121" text="I reci onima koji neće da vjeruju: &quot;Radite što god možete, a i mi ćemo raditi;"/>
		<aya index="122" text="i čekajte, i mi ćemo čekati!&quot;"/>
		<aya index="123" text="Allah zna tajne nebesa i Zemlje i Njemu se sve vraća, zato se samo Njemu klanjaj i samo se u Njega uzdaj! A Gospodar tvoj motri na ono što radite."/>
	</sura>
	<sura index="12" name="يوسف">
		<aya index="1" text="Elif Lām Rā. Ovo su ajeti Knjige jasne!"/>
		<aya index="2" text="Objavljujemo je kao Kur'an na arapskom jeziku da biste razumjeli."/>
		<aya index="3" text="Objavljujući ti ovaj Kur'an, Mi tebi o najljepšim događajima kazujemo iako prije njega nisi doista ništa znao:"/>
		<aya index="4" text="Kada Jusuf reče ocu svome: &quot;O oče moj, sanjao sam jedanaest zvijezda, i Sunce i Mjesec, i u snu sam ih vidio kako mi se pokloniše&quot; –"/>
		<aya index="5" text="on reče: &quot;O sinko moj, ne kazuj svoga sna braći svojoj, da ti ne učine kakvu pakost, šejtan je doista čovjeku otvoreni neprijatelj."/>
		<aya index="6" text="I eto tako, Gospodar tvoj će tebe odabrati, i tumačenju snova te naučiti, i milošću Svojom tebe i Jakubovu porodicu obasuti, kao što je prije tebe obasuo pretke tvoje, Ibrahima i Ishaka. – Gospodar tvoj, zaista, sve zna i mudar je.&quot;"/>
		<aya index="7" text="U Jusufu i braći njegovoj nalaze se pouke za sve koji se raspituju."/>
		<aya index="8" text="Kada oni rekoše: &quot;Jusuf i brat njegov draži su našem ocu od nas, a nas je čitava skupina. Naš otac, zaista, očito griješi."/>
		<aya index="9" text="Ubijte Jusufa ili ga u kakav predio ostavite – otac vaš će se vama okrenuti, i poslije toga ćete dobri ljudi biti&quot; –"/>
		<aya index="10" text="jedan od njih reče: &quot;Ako baš hoćete nešto učiniti, onda Jusufa ne ubijte, već ga na dno nekog bunara bacite, uzeće ga kakva karavana.&quot;"/>
		<aya index="11" text="&quot;O oče naš&quot; – rekoše oni – &quot;zašto sumnjaš u naša osjećanja prema Jusufu? Mi mu zaista želimo dobro."/>
		<aya index="12" text="Pošalji ga sutra s nama da se zabavi i razonodi, mi ćemo ga, sigurno, čuvati.&quot;"/>
		<aya index="13" text="&quot;Biće mi doista žao ako ga odvedete, a plašim se da ga vuk ne pojede kad vi na njega ne budete pazili&quot; – reče Jakub."/>
		<aya index="14" text="&quot;Kako će ga vuk pojesti, a nas ovoliko!&quot; – rekoše oni – &quot;mi bismo tada zaista bili izgubljeni.&quot;"/>
		<aya index="15" text="I kada ga odvedoše i odlučiše da ga bace na dno bunara, Mi mu objavismo: &quot;Ti ćeš ih o ovom postupku njihovu obavijestiti, a oni te neće prepoznati.&quot;"/>
		<aya index="16" text="I uvečer dođoše ocu svome plačući."/>
		<aya index="17" text="&quot;O oče naš&quot; – rekoše – &quot;bili smo otišli da se trkamo, a Jusufa smo ostavili kod naših stvari, pa ga je vuk pojeo. A ti nam nećeš vjerovati, iako istinu govorimo.&quot;"/>
		<aya index="18" text="I donesoše košulju njegovu lažnom krvlju okrvavljenu. &quot;U vašim dušama je ponikla zla misao&quot; – reče on – &quot;i ja se neću jadati, od Allaha ja tražim pomoć protiv ovoga što vi iznosite.&quot;"/>
		<aya index="19" text="I dođe jedna karavana, te poslaše vodonošu svoga i on spusti vedro svoje. &quot;Muštuluk!&quot; – viknu on – &quot;evo jednog dječaka!&quot; I oni su ga kao trgovačku robu sakrili, a Allah dobro zna ono što su uradili."/>
		<aya index="20" text="I prodadoše ga za jeftine pare, za nekoliko groša; jedva su čekali da ga se oslobode."/>
		<aya index="21" text="I onda onaj iz Misira, koji ga je kupio, reče ženi svojoj: &quot;Učini mu boravak prijatnim! Može nam koristan biti, a možemo ga i posiniti!&quot; I eto tako Mi Jusufu dadosmo lijepo mjesto na Zemlji i naučismo ga tumačenju snova – a Allah čini šta hoće, ali većina ljudi ne zna."/>
		<aya index="22" text="I kad on stasa, Mi ga mudrošću i znanjem obdarismo; tako Mi nagrađujemo one koji dobra djela čine."/>
		<aya index="23" text="I poče da ga na grijeh navodi ona u čijoj je kući bio, pa pozaključa sva vrata i reče: &quot;Hodi!&quot; – &quot;Sačuvaj Bože!&quot; – uzviknu on – &quot;vlasnik me moj lijepo pazi; a oni koji dobro uzvrate zlim neće nikad uspjeti.&quot;"/>
		<aya index="24" text="I ona je bila poželjela njega, a i on bi nju poželio da od Gospodara svoga nije opomenu ugledao – tako bî, da odvratimo od njega izdajstvo i blud, jer je on uistinu bio Naš iskreni rob."/>
		<aya index="25" text="I njih dvoje prema vratima potrčaše – a ona razdera straga košulju njegovu – i muža njezina kraj vrata zatekoše. &quot;Kakvu kaznu zaslužuje onaj koji je htio ženi tvojoj zlo učiniti&quot; – reče ona – &quot;ako ne tamnicu ili kaznu bolnu?&quot;"/>
		<aya index="26" text="&quot;Ona je pokušala mene na grijeh navesti&quot; – reče Jusuf. – &quot;Ako je košulja njegova sprijeda razderana, onda ona istinu govori, a on neistinu&quot; – primijeti jedan rođak njezin –"/>
		<aya index="27" text="&quot;a ako je košulja njegova straga razderana, onda ona laže, a on govori istinu.&quot;"/>
		<aya index="28" text="I kada on vidje da je košulja njegova straga razderana, reče: &quot;To je jedno od vaših lukavstava, vaša su lukavstva zaista velika!"/>
		<aya index="29" text="Ti, Jusufe, ostavi se toga, a ti traži oproštenje za grijeh svoj, jer si zaista htjela zgriješiti!&quot;"/>
		<aya index="30" text="I žene u gradu počeše govorkati: &quot;Upravnikova žena navraćala momka svoga na grijeh, u njega se ludo zagledala! Mi mislimo da jako griješi.&quot;"/>
		<aya index="31" text="I kad ona ču za ogovaranja njihova, posla po njih, te im priredi divane, dade svakoj od njih po nož i reče: &quot;Izađi pred njih!&quot; A kad ga one ugledaše, zadiviše se ljepoti njegovoj i po rukama svojim se porezaše: &quot;Bože, Bože!&quot; – uskliknuše – &quot;ovo nije čovjek, ovo je melek plemeniti!&quot;"/>
		<aya index="32" text="&quot;E to vam je onaj zbog koga ste me korile&quot; – reče ona. &quot;Istina je da sam ga htjela na grijeh navratiti, ali se on odupro. Ako ne učini ono što od njega tražim, biće, sigurno, u tamnicu bačen i ponižen.&quot;"/>
		<aya index="33" text="&quot;Gospodaru moj&quot; – zavapi on – &quot;draža mi je tamnica od ovoga na što me one navraćaju. I ako Ti ne odvratiš od mene lukavstva njihova, ja mogu prema njima naklonost osjetiti i lahkomislen postati.&quot;"/>
		<aya index="34" text="I Gospodar njegov usliša molbu njegovu i spasi ga lukavstva njihova; On, uistinu, sve čuje i zna."/>
		<aya index="35" text="Poslije im na pamet pade, iako su se bili uvjerili da je nedužan, da ga za neko vrijeme bace u tamnicu."/>
		<aya index="36" text="S njim su u tamnicu ušla još dva momka. &quot;Ja sam sanjao da cijedim grožđe&quot; – reče jedan od njih. – &quot;A ja, opet&quot; – reče drugi – &quot;kako na glavi nosim hljeb koji ptice kljuju. Protumači nam to, jer vidimo da si zaista dobar čovjek.&quot;"/>
		<aya index="37" text="&quot;Nijedan obrok hrane neće vam donesen biti, a da vam ja prije ne kažem šta ćete dobiti&quot; – reče Jusuf. &quot;To je samo dio onoga čemu me naučio Gospodar moj, ja se klonim vjere naroda koji u Allaha ne vjeruje i koji onaj svijet ne priznaje,"/>
		<aya index="38" text="i ispovijedam vjeru predaka svojih, Ibrahima i Ishaka i Jakuba; nama ne priliči da ikoga Allahu smatramo ravnim. To je Allahova milost prema nama i ostalim ljudima, ali većina ljudi nije zahvalna."/>
		<aya index="39" text="O drugovi moji u tamnici, ili su bolji raznorazni bogovi ili Allah, Jedini i Svemoćni?"/>
		<aya index="40" text="Oni kojima se, mimo Njega, klanjate samo su imena koja ste im nadjenuli vi i preci vaši – Allah o njima nikakva dokaza nije objavio. Sud pripada jedino Allahu, a On je naredio da se klanjate samo Njemu. To je jedino prava vjera, ali većina ljudi ne zna."/>
		<aya index="41" text="O drugovi moji u tamnici, jedan od vas će gospodara svoga vinom pojiti, a drugi će raspet biti, pa će mu ptice glavu kljuvati. Ono što ste pitali samo to znači!&quot;"/>
		<aya index="42" text="A onome od njih dvojice za koga je znao da će spasen biti reče: &quot;Spomeni me gospodaru svome!&quot; – ali šejtan učini te on zaboravi da ga spomene gospodaru svome, i Jusuf ostade u tamnici nekolike godine."/>
		<aya index="43" text="I vladar reče: &quot;Sanjao sam kako sedam mršavih krava pojede sedam debelih, i sanjao sam sedam klasova zelenih i sedam drugih sasušenih. O velikaši, protumačite mi san moj ako snove znate tumačiti!&quot;"/>
		<aya index="44" text="&quot;Zbrkanih li snova!&quot; – rekoše oni – &quot;mi snove ne znamo tumačiti.&quot;"/>
		<aya index="45" text="I tada, poslije toliko vremena, sjeti se jedan od one dvojice, onaj koji se spasio, i reče: &quot;Ja ću vam protumačiti san, samo me pošaljite!&quot;"/>
		<aya index="46" text="&quot;Jusufe, o prijatelju, protumači nam šta znači: sedam mršavih krava pojede sedam debelih; i sedam klasova zelenih i sedam drugih sasušenih – pa da se vratim ljudima, da bi oni saznali.&quot;"/>
		<aya index="47" text="&quot;Sijaćete sedam godina uzastopno&quot; – reče – &quot;pa ono što požanjete u klasu ostavite, osim ono malo što ćete jesti,"/>
		<aya index="48" text="jer će poslije toga doći sedam teških koje će pojesti ono što ste za njih pripremili, ostaće jedino ono malo što ćete za sjetvu sačuvati."/>
		<aya index="49" text="Zatim će, poslije toga, doći godina u kojoj će ljudima kiše u obilju biti i u kojoj će cijediti.&quot;"/>
		<aya index="50" text="I vladar reče: &quot;Dovedite mi ga!&quot; I kad Jusufu izaslanik dođe, on reče: &quot;Vrati se gospodaru svome i upitaj ga: 'Šta je s onim ženama koje su svoje ruke porezale – Vlasnik moj dobro zna spletke njihove!'&quot;"/>
		<aya index="51" text="&quot;Šta se dogodilo kad ste Jusufa na grijeh navraćale?&quot; – upita vladar. – &quot;Bože sačuvaj!&quot; – rekoše one – &quot;mi o njemu ništa ružno ne znamo!&quot; – &quot;Sad će istina na vidjelo izaći&quot; – reče upravnikova žena – &quot;ja sam njega na grijeh navraćala, on je istinu rekao."/>
		<aya index="52" text="Isto tako on neka zna da ga ja nisam, dok je bio odsutan, iznevjerila jer Allah ne dâ da se ostvare lukavstva podmuklih."/>
		<aya index="53" text="Ja ne pravdam sebe, ta duša je sklona zlu, osim one kojoj se Gospodar moj smiluje. Gospodar moj zaista prašta i samilostan je.&quot;"/>
		<aya index="54" text="I vladar reče: &quot;Dovedite mi ga, uzeću ga u svoju svitu&quot; – i pošto porazgovara s njim, reče mu: &quot;Ti ćeš od danas kod nas utjecajan i pouzdan biti.&quot;"/>
		<aya index="55" text="&quot;Postavi me&quot; – reče – &quot;da vodim brigu o stovarištima u zemlji, ja sam zaista čuvaran i znan.&quot;"/>
		<aya index="56" text="I tako Mi Jusufu dadosmo vlast u zemlji, boravio je ondje gdje je htio: milost svoju Mi dajemo onome kome hoćemo i ne dopuštamo da propadne nagrada onima koji dobra djela čine."/>
		<aya index="57" text="A nagrada na onome svijetu je bolja za one koji vjeruju i koji se grijeha čuvaju."/>
		<aya index="58" text="I dođoše braća Jusufova i uđoše k njemu, pa ih on poznade, a oni njega ne poznadoše."/>
		<aya index="59" text="I kad ih namiri hranom potrebnom, reče: &quot;Dovedite mi svoga brata koji je ostao s ocem vašim, zar ne vidite da punu mjeru dajem i da goste ne može biti bolje primam."/>
		<aya index="60" text="Ako mi ga ne dovedete, nećete više od mene hrane dobiti i ne dolazite mi!&quot;"/>
		<aya index="61" text="&quot;Pobrinućemo se da ga nekako od oca njegova izmamimo, zaista ćemo tako postupiti&quot; – rekoše oni."/>
		<aya index="62" text="A Jusuf reče momcima svojim: &quot;Stavite njihove stvari u tovare njihove, oni će ih, kad se vrate svojima, prepoznati i opet će se vratiti.&quot;"/>
		<aya index="63" text="I pošto se vratiše ocu svome, rekoše: &quot;O oče naš, više nam neće hranu davati. Zato pošalji s nama brata našeg da bismo dobili hranu, a mi ćemo ga zaista čuvati.&quot;"/>
		<aya index="64" text="&quot;Zar da vam ga povjerim kao što sam prije povjerio brata njegova?&quot; – reče on. &quot;Ali, Allah je najbolji čuvar i On je najmilostiviji!&quot;"/>
		<aya index="65" text="A kad otvoriše tovare svoje i nađoše da su im vraćene stvari njihove, oni rekoše: &quot;O oče naš, šta možemo više poželjeti? Evo, vraćene su nam stvari naše, i hranom ćemo čeljad našu namiriti, i brata našeg ćemo čuvati, a i jedan kamilin tovar hrane ćemo više dobiti; to je neznatan tovar.&quot;"/>
		<aya index="66" text="&quot;Ja ga s vama neću poslati&quot; – reče – &quot;dok mi se tvrdo Allahom ne zakunete da ćete mi ga doista vratiti, osim ako ne nastradate.&quot; I pošto mu se oni zakleše, on reče: &quot;Allah je jamac za ono što smo utanačili!&quot;"/>
		<aya index="67" text="&quot;O sinovi moji&quot; – reče onda – &quot;ne ulazite na jednu kapiju, već na razne kapije, a ja vas ne mogu spasiti od onoga što vam Allah odredi; moć pripada jedino Njemu, ja se u Njega uzdam, i neka se samo u Njega uzdaju oni koji se uzdaju!&quot;"/>
		<aya index="68" text="I kad uđoše onako kako im je otac njihov naredio, to im nimalo nije pomoglo da budu pošteđeni onoga što im je Allah bio odredio, jedino se ostvarila želja Jakubova, koju je izvršio, a on je, uistinu, veliki znalac bio, zato što smo ga Mi naučili, ali većina ljudi ne zna."/>
		<aya index="69" text="I kad iziđoše pred Jusufa, on privi na grudi brata svoga i reče: &quot;Ja sam, doista, brat tvoj i ne žalosti se zbog onoga što su oni uradili.&quot;"/>
		<aya index="70" text="I pošto ih namiri potrebnom hranom, stavi jednu čašu u tovar brata svoga, a poslije jedan glasnik stade vikati: &quot;O karavano, vi ste, doista, kradljivci!&quot;"/>
		<aya index="71" text="Oni im pristupiše i upitaše: &quot;Šta tražite?&quot;"/>
		<aya index="72" text="&quot;Tražimo vladarevu čašu&quot; – odgovoriše. – &quot;Ko je donese, dobiće kamilin tovar hrane. Ja za to jamčim!&quot;"/>
		<aya index="73" text="&quot;Allaha nam&quot; – rekoše oni – &quot;vi znate da mi nismo došli činiti nered na Zemlji, i mi nismo kradljivci.&quot;"/>
		<aya index="74" text="&quot;A kakva mu je kazna ako ne govorite istinu?&quot; – upitaše."/>
		<aya index="75" text="&quot;Kazna je onome u čijem se tovaru nađe – sam on&quot; – odgovoriše. – &quot;Eto tako mi kažnjavamo kradljivce.&quot;"/>
		<aya index="76" text="I on poče s vrećama njihovim, prije vreće brata svoga, a onda izvadi čašu iz vreće brata svoga. – Mi poučismo Jusufa da tako varku izvede. – On po vladarevu zakonu nije mogao uzeti kao roba brata svoga, ali je mogao Allahovim dopuštenjem. Mi uzvisujemo onoga koga Mi hoćemo, a nad svakim znalcem ima još znaniji."/>
		<aya index="77" text="&quot;Ako je on ukrao&quot; – rekoše oni – &quot;pa i prije je brat njegov krao!&quot; I Jusuf im ne reče ništa. &quot;Vi ste u gorem položaju&quot; – pomisli u sebi – &quot;a Allah dobro zna kako je bilo to o čemu govorite.&quot;"/>
		<aya index="78" text="&quot;O upravniče&quot; – rekoše oni – &quot;on ima vrlo stara oca, pa uzmi jednog od nas umjesto njega! Mi vidimo da si ti dobar čovjek.&quot;"/>
		<aya index="79" text="&quot;Sačuvaj Bože&quot; – reče – &quot;da uzmemo nekog drugog do onoga u koga smo naš predmet našli! Tada bismo zaista bili nepravedni!&quot;"/>
		<aya index="80" text="I kad izgubiše svaku nadu, odvojiše se u stranu da se posavjetuju. &quot;Zar ne znate&quot; – reče najstariji među njima – &quot;da ste se ocu svom Allahom zakleli, a i prije Jusufa upropastili. Neću napustiti ovu zemlju dok mi to otac moj ne dozvoli ili dok Allah u moju korist ne presudi, a On je Sudija najbolji."/>
		<aya index="81" text="Vratite se ocu svome pa recite: 'O oče naš, sin tvoj je ukrao; mi tvrdimo samo ono što smo vidjeli, a mi se nismo mogli onoga što je bilo suđeno sačuvati."/>
		<aya index="82" text="Pitaj grad u kome smo boravili i karavanu s kojom smo došli. Mi zaista govorimo istinu!'&quot;"/>
		<aya index="83" text="&quot;Nije tako&quot; – reče Jakub – &quot;u dušama vašim je ponikla zla misao, i ja se neću jadati, nadam se da će mi ih Allah sve vratiti; uistinu On sve zna i mudar je.&quot;"/>
		<aya index="84" text="I okrenu se od njih i reče: &quot;O Jusufe, tugo moja!&quot; – a oči su mu bile pobijeljele od jada, bio je vrlo potišten."/>
		<aya index="85" text="&quot;Allaha nam&quot; – rekoše oni – &quot;ti toliko spominješ Jusufa da ćeš teško oboljeti ili umrijeti!&quot;"/>
		<aya index="86" text="&quot;Ja tugu svoju i jad svoj pred Allaha iznosim, a od Allaha znam ono što vi ne znate&quot; – reče on."/>
		<aya index="87" text="&quot;O sinovi moji, idite i raspitajte se za Jusufa i brata njegova, i ne gubite nadu u milost Allahovu; samo nevjernici gube nadu u Allahovu milost.&quot;"/>
		<aya index="88" text="I kad oni iziđoše pred Jusufa, rekoše: &quot;O upravniče, i nas i čeljad našu pritisla je nevolja; donijeli smo malo vrijedne stvari, ali ti nam podaj punu mjeru i udijeli nam milostinju, jer Allah doista nagrađuje one koji milostinju udjeljuju.&quot;"/>
		<aya index="89" text="&quot;A znate li&quot; – upita on – &quot;šta ste s Jusufom i bratom njegovim nepromišljeno uradili?&quot;"/>
		<aya index="90" text="&quot;A da ti nisi, uistinu, Jusuf?&quot; – povikaše oni. – &quot;Da, ja sam Jusuf, a ovo je brat moj, Allah nam je milost darovao; ko se bude Allaha bojao i ko strpljiv bude bio – pa, Allah, uistinu, neće dopustiti da propadne nagrada onima koji dobra djela čine.&quot;"/>
		<aya index="91" text="&quot;Allaha nam&quot; – rekoše oni – &quot;Allah te je nad nama uzvisio, mi smo doista zgriješili.&quot;"/>
		<aya index="92" text="&quot;Ja vas sada neću koriti&quot; – reče – &quot;Allah će vam oprostiti, od milostivih On je najmilostiviji!"/>
		<aya index="93" text="Ovu košulju moju odnesite i na lice moga oca je stavite, on će progledati, i svu čeljad svoju mi dovedite!&quot;"/>
		<aya index="94" text="I kada karavana napusti Misir, otac njihov reče: &quot;Ja zbilja osjećam miris Jusufov, samo ne recite da sam pomatuhio.&quot;"/>
		<aya index="95" text="&quot;Allaha nam&quot; – rekoše oni – &quot;ti i sada kao i prije griješiš.&quot;"/>
		<aya index="96" text="A kad glasonoša radosne vijesti dođe, on stavi košulju na lice njegovo i on progleda. &quot;Zar vam ne rekoh&quot; – reče – &quot;da ja znam od Allaha ono što vi ne znate?&quot;"/>
		<aya index="97" text="&quot;O oče naš&quot; – rekoše oni – &quot;zamoli da nam se grijesi oproste, mi smo, zaista, zgriješili.&quot;"/>
		<aya index="98" text="&quot;Zamoliću Gospodara svoga da vam oprosti&quot; – odgovori on – &quot;jer On prašta i On je milostiv.&quot;"/>
		<aya index="99" text="I kad iziđoše pred Jusufa, on privi roditelje svoje na grudi i reče: &quot;Nastanite se u Misiru, svakog straha, ako Bog da, oslobođeni!&quot;"/>
		<aya index="100" text="I on roditelje svoje postavi na prijesto i oni mu se svi pokloniše, pa on reče: &quot;O oče moj, ovo je tumačenje moga sna nekadašnjeg, Gospodar moj ga je ispunio. Allah je bio dobar prema meni kad me je iz tamnice izbavio i vas iz pustinje doveo, nakon što je šejtan između mene i braće moje bio razdor posijao. Gospodar moj je zaista milostiv onome kome On hoće, i On, zaista, sve zna i mudar je!"/>
		<aya index="101" text="Gospodaru moj, Ti si mi dao dio vlasti i naučio me tumačenju nekih snova! O Stvoritelju nebesa i Zemlje, Ti si Zaštitnik moj i na ovome i na onome svijetu; daj da umrem kao musliman i pridruži me onima koji su dobri!&quot;"/>
		<aya index="102" text="Eto to su neke nepoznate vijesti koje Mi tebi objavljujemo, a ti nisi bio s njima kada su se oni odlučili, i kada su onako lukavi bili."/>
		<aya index="103" text="A većina ljudi, ma koliko ti želio, neće biti vjernici."/>
		<aya index="104" text="Ti od ovih ne tražiš nagradu za Kur'an, on je samo opomena svim svjetovima."/>
		<aya index="105" text="A koliko ima znamenja na nebesima i na Zemlji pored kojih prolaze, od kojih oni glave okreću!"/>
		<aya index="106" text="Većina ovih ne vjeruje u Allaha, nego druge Njemu smatra ravnim."/>
		<aya index="107" text="Zar mogu biti sigurni da ih nevolja, kao Allahova kazna, neće stići ili da ih Čas suđeni neće iznenaditi, a da oni to neće ni primijetiti?"/>
		<aya index="108" text="Reci: &quot;Ovo je put moj, ja pozivam k Allahu, imajući jasne dokaze, ja, i svaki onaj koji me slijedi, i neka je hvaljen Allah, ja Njemu nikoga ne smatram ravnim.&quot;"/>
		<aya index="109" text="A Mi smo i prije tebe samo ljude slali, građane kojima smo objave objavljivali. Zar ovi ne putuju po svijetu, pa ne vide kako su skončali oni prije njih – a onaj svijet je doista bolji za one koji se budu Allaha bojali – zar se nećete opametiti!"/>
		<aya index="110" text="I kad bi poslanici gotovo nadu izgubili i pomišljali da će ih lašcima proglasiti, pomoć Naša bi im došla; Mi bismo spasili one koje smo Mi htjeli, a kazna Naša ne bi mimoišla narod nevjernički."/>
		<aya index="111" text="U kazivanju o njima je pouka za one koji su razumom obdareni. Kur'an nije izmišljena besjeda, on priznaje da su istinite knjige prije njega objavljene, i objašnjava sve, i putokaz je i milost narodu koji vjeruje."/>
	</sura>
	<sura index="13" name="الرعد">
		<aya index="1" text="Elif Lām Mīm Rā. Ovo su ajeti Knjige! A ono što ti se objavljuje od Gospodara tvoga istina je, ali većina ljudi neće da vjeruje."/>
		<aya index="2" text="Allah je nebesa, vidite ih, bez stupova podigao, i onda svemirom zavladao, i Sunce i Mjesec potčinio, svako se kreće do roka određenog; On upravlja svim i potanko izlaže dokaze da biste se uvjerili da ćete pred Gospodara svoga stati."/>
		<aya index="3" text="On je Zemlju ravnom učinio i na njoj nepomične planine i rijeke stvorio i od svakog ploda po par, muško i žensko, dao; On dan zastire noću. To su doista dokazi ljudima koji razmišljaju."/>
		<aya index="4" text="Na Zemlji ima predjela koji jedni s drugima graniče i bâščā ima lozom zasađenih, i njîvā, i palmi sa više izdanaka i samo s jednim; iako upijaju jednu te istu vodu, plod nekih činimo ukusnijim od drugih. To su doista dokazi ljudima koji pameti imaju."/>
		<aya index="5" text="A ako se čudiš, pa – čudo su riječi njihove: &quot;Zar ćemo, zaista, kad zemlja postanemo, biti stvoreni ponovo?&quot; Oni ne vjeruju u Gospodara svoga; na njihovim vratovima biće sindžiri i oni će stanovnici Džehennema biti, u njemu će vječno ostati."/>
		<aya index="6" text="Oni traže od tebe prije kaznu nego milost, a bilo je kazni i prije njih. Gospodar tvoj ljudima prašta i uprkos zulumu njihovu, ali Gospodar tvoj doista i strahovito kažnjava."/>
		<aya index="7" text="A oni koji ne vjeruju govore: &quot;Zašto mu Gospodar njegov ne pošalje čudo?&quot; Tvoje je da opominješ, a svaki narod je imao onoga ko ga je na Pravi put upućivao."/>
		<aya index="8" text="Allah zna šta svaka žena nosi i koliko se materice stežu, a koliko se šire; u Njega sve ima mjeru;"/>
		<aya index="9" text="On zna nevidljivi i vidljivi svijet, On je Veličanstveni i Uzvišeni;"/>
		<aya index="10" text="za Njega je jednak od vas onaj koji tiho govori i onaj koji to glasno čini, onaj koji se noću skriva i onaj koji po danu hodi."/>
		<aya index="11" text="Uz svakog od vas su meleki, ispred njega i iza njega – po Allahovu naređenju nad njim bdiju. Allah neće izmijeniti jedan narod dok on sam sebe ne izmijeni. A kad Allah hoće jedan narod kazniti, niko to ne može spriječiti; osim Njega nema mu zaštitnika."/>
		<aya index="12" text="On vam pokazuje munju da se uplašite i ponadate, i On stvara teške oblake."/>
		<aya index="13" text="I grmljavina veliča i hvali Njega, a i meleki, iz strahopoštovanja prema Njemu; On šalje gromove i udara njima koga hoće – i opet oni raspravljaju o Allahu, a On sve može."/>
		<aya index="14" text="Samo se Njemu možete moliti! A oni kojima se pored Njega mole – neće im se odazvati, kao što ni voda neće stići u usta onome koji prema njoj samo dlanove svoje pruži; molitva nevjernika je stvar izgubljena."/>
		<aya index="15" text="Allahu se pokorava sve što je na nebesima i na Zemlji, htjeli ili ne htjeli, a i sjene njihove, ujutro i u sumrak."/>
		<aya index="16" text="Reci: &quot;Ko je Gospodar nebesa i Zemlje?&quot; – i odgovori: &quot;Allah!&quot; Reci: &quot;Pa zašto ste onda umjesto Njega kao zaštitnike prihvatili one koji sami sebi ne mogu neku korist pribaviti niti od sebe kakvu štetu otkloniti?&quot; Reci: &quot;Zar su jednaki slijepac i onaj koji vidi, ili, zar su isto tmine i svjetlo, ili, zar oni koje su učinili Allahu ravnim stvaraju kao što On stvara, pa im se stvaranje čini slično?&quot; Reci: &quot;Allah je stvoritelj svega i On je Jedini i Svemoćni.&quot;"/>
		<aya index="17" text="On spušta kišu s neba, pa rijeke teku koritima s mjerom, i bujica nosi otpatke koji plivaju po površini. I ono što ljudi tope na vatri u želji da dobiju nakit ili oruđe ima također otpatke, slične onima. – Tako Allah navodi primjer za istinu i neistinu; otpaci se odbacuju, dok ono što koristi ljudima ostaje na zemlji. Tako, eto, Allah objašnjava primjere."/>
		<aya index="18" text="Onima koji se Gospodaru svome odazovu – nagrada najljepša, a onima koji Mu se ne odazovu – kad bi sve što je na Zemlji njihovo bilo, i još toliko, rado bi se time otkupili. Njih čeka mučno polaganje računa; prebivalište njihovo biće Džehennem, a grozna je on postelja!"/>
		<aya index="19" text="Zar je onaj koji zna da je istina ono što ti se objavljuje od Gospodara tvoga kao onaj koji je slijep? A pouku samo razumom obdareni primaju:"/>
		<aya index="20" text="oni koji obavezu prema Allahu ispunjavaju i ne krše obećanje;"/>
		<aya index="21" text="i oni koji poštuju ono što je Allah naredio da se poštuje i Gospodara svoga se boje i obračuna mučnog plaše;"/>
		<aya index="22" text="i oni koji trpe da bi postigli naklonost Gospodara svoga, i koji molitvu obavljaju, i koji od onoga što im Mi dajemo i tajno i javno udjeljuju, i koji dobrim zlo uzvraćaju – njih čeka najljepše prebivalište,"/>
		<aya index="23" text="edenski vrtovi u koje će ući oni i roditelji njihovi i žene njihove i porod njihov – oni koji su bili čestiti – i meleki će im ulaziti na svaka vrata:"/>
		<aya index="24" text="&quot;Mir neka je vama, zato što ste trpjeli, a divno li je najljepše prebivalište!&quot;"/>
		<aya index="25" text="A oni koji ne ispunjavaju dužnosti prema Allahu, iako su se na to čvrsto obavezali, i kidaju ono što je Allah naredio da se poštuje, i čine nered na Zemlji – njih čeka prokletstvo i najgore prebivalište!"/>
		<aya index="26" text="Kome hoće, Allah daje u obilju, i uskraćuje. Oni se raduju životu na ovome svijetu, a život na ovome svijetu prema onome svijetu samo je prolazno uživanje."/>
		<aya index="27" text="Nevjernici govore: &quot;Zašto mu Gospodar njegov ne pošalje čudo?&quot; Reci: &quot;Allah ostavlja u zabludi onoga koga On hoće, a k Sebi upućuje onoga ko Mu se pokajnički obraća,"/>
		<aya index="28" text="one koji vjeruju i čija se srca, kad se Allah spomene, smiruju – a srca se doista, kad se Allah spomene, smiruju!&quot;"/>
		<aya index="29" text="Onima koji vjeruju i čine dobra djela – blago njima, njih čeka divno prebivalište!"/>
		<aya index="30" text="I tako smo te poslali narodu prije kojeg su bili i nestali drugi narodi, da im kazuješ ono što ti objavljujemo, jer oni u Milostivog ne vjeruju. Reci: &quot;On je Gospodar moj, nema boga osim Njega, u Njega se uzdam i Njemu se obraćam!&quot;"/>
		<aya index="31" text="Kad bi se kakvim Kur'anom brda pokrenula ili zemlja iskomadala ili mrtvi dozvali; Allahu pripada sve! A zar ne znaju vjernici da bi Allah, kad bi samo htio, sve ljude na Pravi put uputio? A nevjernike će nesreća neprestano pogađati ili će se u blizini mjesta njihova događati, zbog onoga što rade – sve dok se Allahova prijetnja ne ispuni. Allah će, sigurno, održati obećanje."/>
		<aya index="32" text="I prije tebe se poslanicima rugalo, pa sam Ja onima koji nisu vjerovali vremena ostavljao, i poslije sam ih kažnjavao, a kakva je samo bila kazna Moja!"/>
		<aya index="33" text="Zar Allahu, koji nad svakim bdi, što god uradi, zar da Njemu druge smatraju ravnim? Reci: &quot;Opišite ih!&quot; Zar vi hoćete da Njega učite, kao da On ne zna šta ima na Zemlji, ili ih vi samo tako nazivate? Onima koji ne vjeruju čini se lijepim spletkarenje njihovo, i oni su s Pravog puta zalutali. A onaj koga Allah u zabludi ostavi neće imati nikoga da ga na Pravi put uputi."/>
		<aya index="34" text="Oni će se u životu na ovome svijetu mučiti, ali će patnja na onome svijetu, sigurno, teža biti, od Allaha ih niko neće odbraniti."/>
		<aya index="35" text="Ovakav Džennet obećan je onima koji se budu Allaha bojali: vrtovi s rijekama, s plodovima kojih uvijek ima i s trajnom hladovinom; to će biti nagrada onima koji se budu zla klonili, a nevjernicima će kazna vatra biti."/>
		<aya index="36" text="Neki od onih kojima smo dali Knjigu raduju se svemu što objavljujemo tebi, ali neki protivnici ne priznaju nešto od Objave. Reci: &quot;Meni je naređeno da se samo Allahu klanjam i da Njemu nikoga ravnim ne smatram; Njemu ja pozivam i Njemu se vraćam.&quot;"/>
		<aya index="37" text="I Mi ga tako kao mudrost objavljujemo na arapskom jeziku. A ako bi ti povlađivao željama njihovim, nakon što ti je došla spoznaja, ti ne bi imao ni zaštitnika ni branitelja od Allaha."/>
		<aya index="38" text="I prije tebe smo poslanike slali i žene i porod im davali. I nijedan poslanik nije donio nijedno čudo sobom, već Allahovom voljom. Svako doba imalo je Knjigu,"/>
		<aya index="39" text="Allah je dokidao šta je htio, a ostavljao šta je htio; u Njega je Glavna knjiga."/>
		<aya index="40" text="Bilo da ti pokažemo dio onoga čime im prijetimo bilo da ti život oduzmemo, tvoje je da objavljuješ, a Naše da tražimo polaganje računa."/>
		<aya index="41" text="Zar oni ne vide da im Mi Zemlju sužavamo umanjujući joj pogranične oblasti? A Allah sudi! Niko ne može presudu Njegovu pobiti, i On brzo račun svidi."/>
		<aya index="42" text="Spletke su pleli i oni prije njih, samo, Allah je Gospodar svih spletki; On zna šta svako zaslužuje. A nevjernici će sigurno saznati koga čeka najljepše boravište."/>
		<aya index="43" text="Oni koji ne vjeruju govore: &quot;Ti nisi poslanik!&quot; Reci: &quot;Meni i vama dovoljan će biti kao svjedok Allah, i onaj koji zna šta je Knjiga.&quot;"/>
	</sura>
	<sura index="14" name="ابراهيم">
		<aya index="1" text="Elif Lām Rā. Knjigu ti objavljujemo zato da ljude, voljom njihova Gospodara, izvedeš iz tmina na svjetlo, na Put Silnoga i Hvaljenoga"/>
		<aya index="2" text="Allaha, čije je ono što je na nebesima i ono što je na Zemlji. A od užasne patnje teško nevjernicima,"/>
		<aya index="3" text="koji život na ovome svijetu više vole od onoga svijeta i koji od Allahova puta odvraćaju i nastoje ga prikazati krivim! Oni su u velikoj zabludi."/>
		<aya index="4" text="Mi nismo poslali nijednog poslanika koji nije govorio jezikom naroda svoga, da bi mu objasnio. A Allah ostavlja u zabludi onoga koga hoće i ukazuje na Pravi put onome kome hoće; On je Silni i Mudri."/>
		<aya index="5" text="I Musaa smo poslali s dokazima Našim: &quot;Izvedi narod svoj iz tmina na svjetlo i opomeni ga Allahovim danima!&quot; To su, uistinu, dokazi za svakog onog ko je strpljiv i zahvalan."/>
		<aya index="6" text="I kad Musa reče narodu svome: &quot;Sjetite se Allahove blagodati kad vas je izbavio od faraonovih ljudi koji su vas najgorim mukama mučili, koji su vam mušku djecu klali, a žensku u životu ostavljali – to vam je bilo veliko iskušenje od Gospodara vašega –"/>
		<aya index="7" text="i kad je Gospodar vaš objavio: 'Ako budete zahvalni, Ja ću vam, zacijelo, još više dati; budete li nezahvalni, kazna Moja doista će stroga biti.'&quot;"/>
		<aya index="8" text="I Musa još reče: &quot;Ako budete nezahvalni i vi i svi drugi na Zemlji – pa, Allah, doista, ni o kome nije ovisan i On je jedini hvale dostojan.&quot;"/>
		<aya index="9" text="Zar do vas nije doprla vijest o onima prije vas, o narodu Nuhovu, i o Adu, i o Semudu, i o onima poslije njih? – Samo ih Allah zna! – Poslanici njihovi su im dokaze donosili, ali oni su ruke svoje na usta stavljali i govorili: &quot;Mi ne vjerujemo u ono što se po vama šalje i mi veoma sumnjamo u ono u što nas pozivate!&quot;"/>
		<aya index="10" text="Poslanici njihovi su govorili: &quot;Zar se može sumnjati u Allaha, Stvoritelja nebesa i Zemlje? On vas poziva da bi vam neke grijehe vaše oprostio i da bi vas do roka određenog ostavio.&quot; Oni su odgovorili: &quot;Vi ste ljudi kao i mi; hoćete da nas odvratite od onih kojima su se preci naši klanjali – pa, donesite nam čudo vidljivo!&quot;"/>
		<aya index="11" text="&quot;Mi jesmo ljudi kao i vi&quot; – govorili su im poslanici njihovi – &quot;ali, Allah daje poslanstvo samo onim robovima Svojim kojima On hoće; mi vam ne možemo donijeti čudo bez Allahove volje – a vjernici neka se samo u Allaha uzdaju."/>
		<aya index="12" text="Zašto da se ne uzdamo u Allaha kad nas je On putevima kojima idemo uputio? Mi ćemo doista strpljivo podnositi muke na koje nas budete stavljali – a oni koji se uzdaju, neka se samo u Allaha uzdaju!&quot;"/>
		<aya index="13" text="Nevjernici su govorili poslanicima svojim: &quot;Ili ćete vjerē našē biti ili ćemo vas, doista, iz zemlje naše protjerati!&quot; A poslanicima je Gospodar njihov objavljivao: &quot;Mi ćemo nevjernike, sigurno, uništiti"/>
		<aya index="14" text="i poslije njih vas na Zemlji nastaniti. Biće to za one koji će se polaganja računa preda Mnom bojati i koji će od prijetnje Moje strahovati.&quot;"/>
		<aya index="15" text="I poslanici su pomoć tražili, pa je svaki oholi i inadžija nastradao –"/>
		<aya index="16" text="pred njim će Džehennem biti – i on će biti pojen odvratnom kapljevinom,"/>
		<aya index="17" text="mučiće se da je proguta, ali je nikako neće moći proždrijeti i smrt će mu sa svih strana prilaziti, ali on neće umrijeti; njega će teška patnja čekati."/>
		<aya index="18" text="Djela nevjernika u Gospodara njihova nalik su na pepeo koji vihor u olujnom danu raznese; neće moći očekivati nikakvu nagradu za djela koja su učinili, to će teška propast biti!"/>
		<aya index="19" text="Zar ne vidiš da je Allah mudro nebesa i Zemlju stvorio? Ako htjedne, vas će udaljiti i nova stvorenja dovesti;"/>
		<aya index="20" text="to Allahu nije teško."/>
		<aya index="21" text="I izići će svi pred Allaha, pa će oni koji su bili tlačeni reći glavešinama svojim: &quot;Mi smo bili vaše pristalice, možete li nam imalo Allahovu kaznu olakšati?&quot; – &quot;Da je nas Allah uputio&quot; – odgovoriće oni – &quot;i mi bismo bili vas uputili. Žalili se mi ili trpjeli, svejedno nam je, spasa nam više neće biti.&quot;"/>
		<aya index="22" text="I kada bude sve riješeno, šejtan će reći: &quot;Allah vam je prâvō obećanje dao, a ja sam svoja obećanja iznevjerio; ali, ja nisam nikakve vlasti nad vama imao, samo sam vas pozivao i vi ste mi se odazivali; zato ne korite mene, već sami sebe, niti ja mogu vama pomoći niti vi možete pomoći meni. Ja nemam ništa s tim što ste me prije smatrali Njemu ravnim.&quot; Nevjernike sigurno čeka bolna patnja."/>
		<aya index="23" text="A oni koji su vjerovali i dobra djela činili biće uvedeni, voljom Gospodara njihova, u džennetske bašče kroz koje će rijeke teći i u njima će vječno boraviti, u njima će se riječju &quot;Mir!&quot; pozdravljati."/>
		<aya index="24" text="Zar ne vidiš kako Allah navodi primjer – lijepa riječ kao lijepo drvo: korijen mu je čvrsto u zemlji, a grane prema nebu;"/>
		<aya index="25" text="ono plod svoj daje u svako doba koje Gospodar njegov odredi – a Allah ljudima navodi primjere da bi pouku primili."/>
		<aya index="26" text="A ružna riječ je kao ružno drvo: iščupanom drvetu s površine zemlje nema opstanka."/>
		<aya index="27" text="Allah će vjernike postojanom riječju učvrstiti i na ovome i na onome svijetu, a nevjernike će u zabludi ostaviti; Allah radi šta hoće."/>
		<aya index="28" text="Zar ne vidiš one koji su umjesto zahvalnosti Allahu na blagodatima – nezahvalnošću uzvratili i narod svoj u Kuću propasti doveli,"/>
		<aya index="29" text="u Džehennem, u kome će gorjeti – a užasno je on prebivalište! –"/>
		<aya index="30" text="i izmislili Allahu ortake da bi zavodili s puta Njegova? Reci: &quot;Naslađujte se, završićete, sigurno, u vatri!&quot;"/>
		<aya index="31" text="Reci vjernicima, robovima Mojim, da molitvu obavljaju i da udjeljuju i tajno i javno, dio onoga što im Mi darujemo, prije nego što nastupi Dan u kome neće biti trgovanja ni prijateljstva."/>
		<aya index="32" text="Allah je stvoritelj nebesa i Zemlje; On spušta s neba kišu i čini da pomoću nje rađaju plodovi kojima se hranite; i daje vam da se koristite lađama koje plove morem voljom Njegovom, i daje vam da se rijekama koristite;"/>
		<aya index="33" text="i daje vam da se koristite Suncem i Mjesecom, koji se stalno kreću, i daje vam da se koristite noći i danom;"/>
		<aya index="34" text="i daje vam svega onoga što od Njega išćete, i ako biste Allahove blagodati brojali, ne biste ih nabrojali. – Čovjek je, uistinu, nepravedan i nezahvalan."/>
		<aya index="35" text="A kada Ibrahim reče: &quot;Gospodaru moj, učini ovaj grad sigurnim i sačuvaj mene i sinove moje da se klanjamo kumirima,"/>
		<aya index="36" text="oni su, Gospodaru moj, mnoge ljude na stranputicu naveli. Onaj ko bude mene slijedio – moje je vjere, a onaj ko bude protiv mene ustajao – pa, Ti, uistinu, praštaš i samilostan si."/>
		<aya index="37" text="Gospodaru naš, ja sam neke potomke svoje naselio u kotlini u kojoj se ništa ne sije, kod Tvoga Časnog hrama, da bi, Gospodaru naš, molitvu obavljali; zato učini da srca nekih ljudi čeznu za njima i opskrbi ih raznim plodovima da bi zahvalni bili."/>
		<aya index="38" text="Gospodaru naš, Ti zacijelo znaš šta mi tajimo, a šta na javu iznosimo. Allahu ništa nije skriveno ni na Zemlji ni na nebu."/>
		<aya index="39" text="Hvala Allahu, koji mi je u starosti podario Ismaila i Ishaka; Gospodar moj, uistinu, uslišava molbe."/>
		<aya index="40" text="Gospodaru moj, daj da ja i neki potomci moji obavljamo molitvu; Gospodaru naš, Ti usliši molbu moju!"/>
		<aya index="41" text="Gospodaru naš, oprosti meni, i roditeljima mojim, i svim vjernicima – na Dan kad se bude polagao račun!&quot;"/>
		<aya index="42" text="A ti nikako ne misli da Allah ne motri na ono što rade nevjernici! On im samo pušta do Dana kada će im oči ostati otvorene,"/>
		<aya index="43" text="i kada će žureći, uzdignutih glava, netremice gledati; a srca će im prazna biti."/>
		<aya index="44" text="Ti opominji ljude Danom kada će im kazna doći, kada će oni koji su se ogriješili prema sebi – govoriti: &quot;Gospodaru naš, ostavi nas još samo kratko vrijeme, odazvaćemo se pozivu Tvome i slijedićemo poslanike!&quot; – &quot;A zar se prije niste zaklinjali da nećete na onaj svijet?"/>
		<aya index="45" text="I nastanili ste se bili u kućama onih koji su se prema sebi ogriješili, a bilo vam je poznato kako smo s njima postupili, i primjere smo vam navodili.&quot;"/>
		<aya index="46" text="I oni lukavstva svoja pletu, a Allah zna za lukavstva njihova, samo što lukavstva njihova ne mogu brda pokrenuti."/>
		<aya index="47" text="Nemoj ni pomisliti da Allah neće održati obećanje Svoje poslanicima Svojim – Allah je, uistinu, silan i strog –"/>
		<aya index="48" text="na Dan kada Zemlja bude zamijenjena drugom zemljom, a i nebesa, i kad svi iziđu pred Allaha Jedinoga i Svemoćnoga."/>
		<aya index="49" text="Toga dana ćeš vidjeti grješnike povezane u zajedničke okove;"/>
		<aya index="50" text="košulje će im od katrana biti, a vatra će lica njihova obavijati –"/>
		<aya index="51" text="da Allah kazni svakoga prema zasluzi – Allah će zaista brzo račun svidjeti."/>
		<aya index="52" text="Ovo je obznana ljudima i da njome budu opomenuti i da znaju da je samo On jedan Bog, i da razumom obdarenī prime pouku!"/>
	</sura>
	<sura index="15" name="الحجر">
		<aya index="1" text="Elif Lām Rā. Ovo su ajeti Knjige, Kur'ana jasnog!"/>
		<aya index="2" text="Zažaliće nevjernici često što nisu postali muslimani."/>
		<aya index="3" text="Pusti ih neka jedu i naslađuju se, i neka ih zavara nada – znaće oni!"/>
		<aya index="4" text="A Mi smo uništavali gradove samo u određeno vrijeme,"/>
		<aya index="5" text="nijedan narod ne može ni ubrzati ni usporiti konac svoj."/>
		<aya index="6" text="Oni govore: &quot;Ej, ti kome se Kur'an objavljuje, ti si, uistinu, lud!"/>
		<aya index="7" text="Zašto nam meleke ne dovedeš, ako je istina što govoriš!&quot;"/>
		<aya index="8" text="Mi meleke šaljemo samo s Istinom, i tada im se ne bi dalo vremena da čekaju."/>
		<aya index="9" text="Mi, uistinu, Kur'an objavljujemo i zaista ćemo Mi nad njim bdjeti!"/>
		<aya index="10" text="I prije tebe smo poslanike prijašnjim narodima slali"/>
		<aya index="11" text="i nijedan im poslanik nije došao, a da mu se nisu narugali."/>
		<aya index="12" text="Eto tako Mi Kur'an uvodimo u srca nevjernika,"/>
		<aya index="13" text="oni u nj neće vjerovati, a zna se šta je bilo s narodima davnašnjim."/>
		<aya index="14" text="Kad bismo njih radi kapiju na nebu otvorili i oni se kroz nju uspinjali,"/>
		<aya index="15" text="opet bi oni, zacijelo, rekli: &quot;Samo nam se pričinjava, mi smo ljudi opčinjeni!&quot;"/>
		<aya index="16" text="Mi smo na nebu sazviježđa stvorili i za one koji ih posmatraju ukrasili"/>
		<aya index="17" text="i čuvamo ih od svakog šejtana prokletog;"/>
		<aya index="18" text="a onoga koji kradom prisluškuje stiže svjetlica vidljiva."/>
		<aya index="19" text="A Zemlju smo prostrli i po njoj nepomične planine razbacali i učinili da na njoj sve s mjerom raste,"/>
		<aya index="20" text="i dajemo vam iz nje hranu, a i onima koje vi ne hranite."/>
		<aya index="21" text="I ne postoji ništa čije riznice ne posjedujemo, a od toga Mi dajemo samo onoliko koliko je potrebno."/>
		<aya index="22" text="Mi šaljemo vjetrove da oplođuju, a iz neba spuštamo kišu da imate šta piti – vi time ne možete raspolagati."/>
		<aya index="23" text="I samo Mi dajemo život i smrt, i samo smo Mi vječni,"/>
		<aya index="24" text="i samo Mi znamo one koji su vam prethodili, i samo Mi znamo one koji će poslije doći,"/>
		<aya index="25" text="a On, Gospodar tvoj će ih, zaista, sve sabrati. On je mudar i sve zna."/>
		<aya index="26" text="Mi smo stvorili Adema od ilovače, od blata ustajalog,"/>
		<aya index="27" text="a još prije smo stvorili džine od vatre užarene."/>
		<aya index="28" text="I kad Gospodar tvoj reče melekima: &quot;Ja ću stvoriti čovjeka od ilovače, od blata ustajalog,"/>
		<aya index="29" text="i kad mu dam lik i u nj udahnem dušu, vi mu se poklonite!&quot;"/>
		<aya index="30" text="svi meleki su se, zajedno, poklonili,"/>
		<aya index="31" text="osim Iblisa; on se nije htio s njima pokloniti."/>
		<aya index="32" text="&quot;O, Iblise&quot; – reče On – &quot;zašto se ti ne htjede pokloniti?&quot;"/>
		<aya index="33" text="&quot;Nije moje&quot; – reče – &quot;da se poklonim čovjeku koga si stvorio od ilovače, od blata ustajalog.&quot;"/>
		<aya index="34" text="&quot;Onda izlazi iz Dženneta&quot; – reče On – &quot;nek si proklet"/>
		<aya index="35" text="i neka se prokletstvo zadrži na tebi do Dana sudnjeg!&quot;"/>
		<aya index="36" text="&quot;Gospodaru moj&quot; – reče on – &quot;daj mi vremena do dana kada će oni biti oživljeni!&quot;"/>
		<aya index="37" text="&quot;Daje ti se rok&quot; – reče On –"/>
		<aya index="38" text="&quot;do Dana već određenog.&quot;"/>
		<aya index="39" text="&quot;Gospodaru moj&quot; – reče – &quot;zato što si me u zabludu doveo, ja ću njima na Zemlji poroke lijepim predstaviti i potrudiću se da ih sve zavedem,"/>
		<aya index="40" text="osim među njima Tvojih robova iskrenih.&quot;"/>
		<aya index="41" text="&quot;Ove ću se istine Ja držati&quot; – reče On:"/>
		<aya index="42" text="&quot;Ti nećeš imati nikakve vlasti nad robovima Mojim, osim nad onima koji te budu slijedili, od onih zalutalih.&quot;"/>
		<aya index="43" text="Za sve njih mjesto sastanka Džehennem će biti,"/>
		<aya index="44" text="on će sedam kapija imati i kroz svaku će određen broj njih proći."/>
		<aya index="45" text="Oni koji su se Allaha bojali i onog što im je zabranjeno klonili, oni će u džennetskim baščama pored izvōrā biti."/>
		<aya index="46" text="&quot;Uđite u njih sigurni, straha oslobođeni!&quot;"/>
		<aya index="47" text="I Mi ćemo zlobu iz grudi njihovih istisnuti, oni će kao braća na divanima jedni prema drugima sjediti,"/>
		<aya index="48" text="tu ih umor neće doticati, oni odatle nikada neće izvedeni biti."/>
		<aya index="49" text="Kaži robovima Mojim da sam Ja, zaista, Onaj koji prašta i da sam milostiv,"/>
		<aya index="50" text="ali da je i kazna Moja, doista, bolna kazna!"/>
		<aya index="51" text="I obavijesti ih o gostima Ibrahimovim –"/>
		<aya index="52" text="kada su mu ušli i rekli: &quot;Mir!&quot; – on je rekao: &quot;Mi smo se vas uplašili.&quot;"/>
		<aya index="53" text="&quot;Ne plaši se!&quot; – rekoše – &quot;donosimo ti radosnu vijest, učena sina ćeš imati.&quot;"/>
		<aya index="54" text="&quot;Zar mi donosite radosnu vijest sada kad me je starost ophrvala?&quot; – reče on – &quot;čime me radujete?&quot;"/>
		<aya index="55" text="&quot;Donosimo ti radosnu vijest koja će se doista obistiniti&quot; – rekoše oni – &quot;zato nadu ne gubi!&quot;"/>
		<aya index="56" text="&quot;Nadu u milost Gospodara svoga mogu gubiti samo oni koji su zabludjeli&quot; – reče on"/>
		<aya index="57" text="i upita: &quot;A šta vi hoćete, o izaslanici?&quot;"/>
		<aya index="58" text="&quot;Mi smo poslani narodu nevjerničkom&quot; – rekoše –"/>
		<aya index="59" text="&quot;samo ćemo svu Lutovu čeljad spasiti,"/>
		<aya index="60" text="osim žene njegove, ona će, odlučili smo, sa ostalima kaznu iskusiti.&quot;"/>
		<aya index="61" text="I kad izaslanici dođoše Lutu,"/>
		<aya index="62" text="on reče: &quot;Vi ste, doista, ljudi neznani!&quot;"/>
		<aya index="63" text="&quot;Ne!&quot; – rekoše oni. &quot;Donosimo ti ono u što ovi stalno sumnjaju,"/>
		<aya index="64" text="donosimo ti ono što će se, sigurno, dogoditi, a mi, zaista, istinu govorimo."/>
		<aya index="65" text="Izvedi čeljad svoju u gluho doba noći, a ti budi na začelju njihovu, i neka se niko od vas ne osvrće, već produžite u pravcu kuda vam se naređuje!&quot;"/>
		<aya index="66" text="I Mi smo mu objavili ono što će se zbiti: da će oni, svi do posljednjeg, u svitanje uništeni biti."/>
		<aya index="67" text="U to dođoše stanovnici grada, veseli."/>
		<aya index="68" text="&quot;Ovo su gosti moji&quot; – reče on – &quot;pa me ne sramotite,"/>
		<aya index="69" text="i bojte se Allaha, i mene ne ponizujte!&quot;"/>
		<aya index="70" text="&quot;A zar ti nismo zabranili da ikoga primaš?&quot; – povikaše oni."/>
		<aya index="71" text="&quot;Ako već hoćete nešto činiti, eto kćeri mojih!&quot; – reče on."/>
		<aya index="72" text="A života mi tvoga, oni su u pijanstvu svome lutali."/>
		<aya index="73" text="I njih je zadesio strašan glas kad je Sunce izlazilo,"/>
		<aya index="74" text="i Mi smo učinili da ono što je gore bude dolje, i na njih smo kao kišu grumenje od skamenjene gline sručili –"/>
		<aya index="75" text="to su, zaista, pouke za one koji posmatraju –"/>
		<aya index="76" text="on je pored puta, i sada postoji;"/>
		<aya index="77" text="to je doista pouka za one koji vjeruju."/>
		<aya index="78" text="A i stanovnici Ejke su bili nevjernici,"/>
		<aya index="79" text="pa smo ih kaznili, i oba su pored puta vidljivi."/>
		<aya index="80" text="I stanovnici Hidžra su poslanike lažnim smatrali,"/>
		<aya index="81" text="a Mi smo im dokaze Naše bili dali, ali su oni od njih glave okrenuli."/>
		<aya index="82" text="Oni su kuće u brdima klesali, vjerujući da su sigurni,"/>
		<aya index="83" text="pa i njih u svitanje strašan glas zadesi"/>
		<aya index="84" text="i ne bijaše im ni od kakve koristi ono što su bili stekli."/>
		<aya index="85" text="Mi smo nebesa i Zemlju i ono što je između njih mudro stvorili. Čas oživljenja će zacijelo doći, zato ti velikodušno oprosti,"/>
		<aya index="86" text="Gospodar tvoj sve stvara i On je Sveznajući. –"/>
		<aya index="87" text="Mi smo ti objavili sedam ajeta, koji se ponavljaju, i Kur'an veličanstveni ti objavljujemo. –"/>
		<aya index="88" text="Ne pružaj poglede svoje na ono što Mi dajemo na uživanje nekim od njih i ne budi tužan zbog njih, a prema vjernicima blag budi"/>
		<aya index="89" text="i reci: &quot;Ja samo javno opominjem&quot; –"/>
		<aya index="90" text="kao što smo sljedbenike Knjige opomenuli,"/>
		<aya index="91" text="one koji Kur'an na dijelove dijele."/>
		<aya index="92" text="I tako Mi Gospodara tvoga, njih ćemo sve na odgovornost pozvati"/>
		<aya index="93" text="za ono što su radili!"/>
		<aya index="94" text="Ti javno ispovijedaj ono što ti se naređuje i mnogobožaca se okani,"/>
		<aya index="95" text="Mi ćemo te osloboditi onih koji se rugaju,"/>
		<aya index="96" text="koji pored Allaha drugog boga uzimaju; i znaće oni!"/>
		<aya index="97" text="Mi dobro znamo da ti je teško u duši zbog onoga što oni govore,"/>
		<aya index="98" text="zato veličaj Gospodara svoga i hvali Ga, i molitvu obavljaj,"/>
		<aya index="99" text="i sve dok si živ, Gospodaru svome se klanjaj!"/>
	</sura>
	<sura index="16" name="النحل">
		<aya index="1" text="Ono što je Allah odredio – dogodiće se; zato to ne požurujte! Hvaljen neka je On i neka je vrlo visoko iznad onih koje Njemu ravnim smatraju!"/>
		<aya index="2" text="On šalje meleke s Objavom, po volji Svojoj, onim robovima Svojim kojima hoće: &quot;Opominjite da nema boga osim Mene i bojte Me se!&quot;"/>
		<aya index="3" text="On je mudro nebesa i Zemlju stvorio; neka je On vrlo visoko iznad onih koje Njemu ravnim smatraju!"/>
		<aya index="4" text="On stvara čovjeka od kapi sjemena, a on odjednom – otvoreni protivnik!"/>
		<aya index="5" text="I stoku On za vas stvara; njome se od hladnoće štitite, a i drugih koristi imate, njome se najviše i hranite;"/>
		<aya index="6" text="ona vam je ukras kad je sa ispaše vraćate i kad je na pašu izgonite,"/>
		<aya index="7" text="a nosi vam i terete u mjesta u koja bez velike muke ne biste stigli – Gospodar vaš je, uistinu, blag i milostiv –"/>
		<aya index="8" text="i konje, i mazge, i magarce – da ih jašete, i kao ukras – a stvoriće i ono što ne znate."/>
		<aya index="9" text="Allahovo je da ukaže na Pravi put, a ima ih i krivih; a da On hoće, sve bi vas uputio."/>
		<aya index="10" text="On spušta s neba vodu koju pijete i kojom se natapa rastinje kojim stoku napasate;"/>
		<aya index="11" text="On čini da vam pomoću nje raste žito, i masline, i palme, i grožđe, i svakovrsni plodovi – to je, zaista, dokaz za ljude koji razmišljaju;"/>
		<aya index="12" text="On čini da se noći i danom koristite, i Suncem i Mjesecom, a zvijezde su volji Njegovoj potčinjene – to su, uistinu, dokazi za ljude koji pameti imaju –"/>
		<aya index="13" text="i svim onim raznobojnim što vam na Zemlji stvara – to je, doista, dokaz ljudima koji pouku primaju."/>
		<aya index="14" text="On čini da se morem koristite, da iz njega svježe meso jedete i da vadite nakit kojim se kitite – ti vidiš lađe kako ga sijeku da biste nešto iz obilja njegova stekli i da biste zahvalni bili."/>
		<aya index="15" text="On je po Zemlji nepomična brda pobacao da vas ona ne potresa, a i rijeke i puteve da se ispravno usmjeravate,"/>
		<aya index="16" text="i putokaze, a i po zvijezdama se oni upravljaju."/>
		<aya index="17" text="Pa da li je onda Onaj koji stvara kao onaj koji ne stvara?! Urazumite se!"/>
		<aya index="18" text="Ako vi budete brojali Allahove blagodati, nećete ih nabrojati – Allah, uistinu, prašta i samilostan je –"/>
		<aya index="19" text="Allah zna šta tajite, a šta javno iznosite."/>
		<aya index="20" text="A oni kojima se oni, umjesto Allahu, klanjaju – ništa ne stvaraju; oni su sami stvoreni;"/>
		<aya index="21" text="tvari su, nisu živi i ne znaju kada će biti oživljeni."/>
		<aya index="22" text="Vaš Bog je – jedan Bog! Srca onih koji u onaj svijet ne vjeruju poriču, oni se ohološću razmeću,"/>
		<aya index="23" text="nema sumnje da Allah zna i ono što oni taje, a i ono što javno iznose; On doista ne voli one koji se ohole."/>
		<aya index="24" text="A kada ih neko upita: &quot;Šta to Gospodar vaš objavljuje?&quot; – oni odgovaraju: &quot;Naroda drevnih izmišljotine!&quot;"/>
		<aya index="25" text="da bi na Sudnjem danu nosili čitavo breme svoje i dio bremena onih koje su, a da oni nisu bili svjesni, u zabludu doveli. A grozno je to što će oni nositi!"/>
		<aya index="26" text="I oni prije njih su spletke pleli, pa je Allah iz temelja zgrade njihove porušio, i krov se na njih srušio – stigla ih je kazna odakle nisu očekivali."/>
		<aya index="27" text="A na Sudnjem danu On će ih osramotiti i upitati: &quot;Gdje su oni koje ste Meni ravnim smatrali, oni zbog kojih ste se prepirali?&quot; Oni koji su razumni reći će: &quot;Danas će bruka i muka nevjernike stići"/>
		<aya index="28" text="kojima su meleki duše uzeli u času kad su nevjernici bili.&quot; I oni će se pokoriti i reći: &quot;Mi nismo nikakvo zlo činili!&quot; – &quot;Jeste! Allah, doista, dobro zna ono što ste radili,"/>
		<aya index="29" text="zato ulazite na kapije Džehennema, u njemu ćete vječno ostati!&quot; O kako će prebivalište onih koji su se oholili – grozno biti!"/>
		<aya index="30" text="A onima koji su se Allaha bojali reći će se: &quot;Šta je objavljivao Gospodar vaš?&quot; – &quot;Dobro!&quot; – odgovoriće. Oni koji čine dobra djela imaće još na ovome svijetu lijepu nagradu, a onaj svijet je, sigurno, još bolji. O kako će boravište onih koji su se Allaha bojali – divno biti:"/>
		<aya index="31" text="edenski perivoji u koje će ući, kroz koje će rijeke teći, i u kojima će sve što zažele imati. Tako će Allah one koji Ga se budu bojali nagraditi,"/>
		<aya index="32" text="one kojima će meleki duše uzeti – a oni čisti, i kojima će govoriti: &quot;Mir vama! Uđite u Džennet zbog onoga što ste činili!&quot;"/>
		<aya index="33" text="Zar mnogobošci čekaju da im dođu meleki, ili da dođe kazna Gospodara tvoga? Tako su postupali i onī prije njih; Allah nije bio nepravedan prema njima, oni su sami prema sebi bili nepravedni,"/>
		<aya index="34" text="i stigla ih je kazna za ružna djela koja su činili, i sa svih strana ih je snašlo ono čemu su se rugali."/>
		<aya index="35" text="Oni koji Njemu druge smatraju ravnim govore: &quot;Da je Allah htio, ne bismo se ni mi ni preci naši, pored Allaha, nikome klanjali i ne bismo, bez Njegove volje, ništa zabranjenim smatrali.&quot; Tako su isto i onī prije njih postupali. A zar su poslanici bili dužni što drugo već da jasno obznane?"/>
		<aya index="36" text="Mi smo svakom narodu poslanika poslali: &quot;Allahu se klanjajte, a kumira se klonite!&quot; I bilo je među njima onih kojima je Allah na Pravi put ukazao, a i onih koji su zaslužili da ostanu u zabludi; zato putujte po svijetu da vidite kako su završili oni koji su poslanike u laž utjerivali."/>
		<aya index="37" text="Ma koliko ti želio da oni budu na Pravome putu, Allah neće ukazati na Pravi put onome koga je u zabludi ostavio i njima niko neće pomoći."/>
		<aya index="38" text="Oni se zaklinju Allahom, najtežom zakletvom: &quot;Allah neće oživiti onoga koji umre!&quot; A hoće, to je Njegovo obećanje koje će se, doista, ispuniti – samo što većina ljudi ne zna –"/>
		<aya index="39" text="da bi im objasnio ono oko čega su se razilazili i da bi saznali oni koji nisu vjerovali da su lašci bili."/>
		<aya index="40" text="Ako nešto hoćemo, Mi samo za to reknemo: &quot;Budi!&quot; – i ono bude."/>
		<aya index="41" text="One koji se isele Allaha radi, nakon što su bili progonjeni, Mi ćemo još na ovome svijetu na lijepo mjesto smjestiti; a nagrada na onome svijetu biće još veća – kad bi oni samo znali! –"/>
		<aya index="42" text="onima koji budu trpjeli i u Gospodara svoga se uzdali."/>
		<aya index="43" text="Mi smo i prije tebe samo ljude kao poslanike slali i objavljivali im – pitajte sljedbenike Knjige ako ne znate –"/>
		<aya index="44" text="jasne dokaze i knjige. A tebi objavljujemo Kur'an da bi objasnio ljudima ono što im se objavljuje, i da bi oni razmislili."/>
		<aya index="45" text="A zar su sigurni oni koji ružne podmuklosti snuju – da ih Allah neće u zemlju utjerati ili da im neće, odakle ne mogu ni pomisliti, kazna doći,"/>
		<aya index="46" text="ili da ih neće na putovanjima njihovim kazniti – oni neće umaći! –"/>
		<aya index="47" text="ili da ih neće malo-pomalo kažnjavati? Ali, Gospodar vaš je doista blag i milostiv."/>
		<aya index="48" text="Zar oni ne vide da sve ono što je Allah stvorio sad desno, sad lijevo pruža sjene svoje Allahu poslušno i da je ono pokorno?"/>
		<aya index="49" text="Allahu se klanja sve živo na nebesima i na Zemlji, u prvom redu meleki, i oni se ne ohole,"/>
		<aya index="50" text="boje se Gospodara svoga, koji vlada njima, i čine ono što im se naredi."/>
		<aya index="51" text="Allah kaže: &quot;Dvojici bogova se ne klanjajte! – samo je jedan Bog – i samo se Mene bojte!&quot;"/>
		<aya index="52" text="Sve što je na nebesima i na Zemlji Njegovo je i Njemu treba uvijek poslušan biti. Zar nekog drugog, osim Allaha, da se bojite?"/>
		<aya index="53" text="Od Allaha je svaka blagodat koju uživate, a čim vas nevolja kakva zadesi, opet od Njega glasno pomoć tražite."/>
		<aya index="54" text="I kad vam On poslije nevolju otkloni, neki od vas isti čas Gospodara svoga s drugim izjednači"/>
		<aya index="55" text="da bi nezahvalnost pokazali prema onome što smo im Mi dali. Pa uživajte, ali, zbilja, znaćete!"/>
		<aya index="56" text="Mnogobošci onima koji ništa ne znaju ostavljaju dio hrane koju im Mi dajemo. Allaha mi, bićete, sigurno, pitani zato što stalno laži izmišljate."/>
		<aya index="57" text="Oni Allahu kćeri pripisuju – hvaljen neka je On! – a sebi ono što priželjkuju."/>
		<aya index="58" text="I kad se nekome od njih javi da mu se rodila kći, lice mu potamni i postaje potišten,"/>
		<aya index="59" text="krije se od ljudi zbog nesreće koja mu je dojavljena; da li ovako prezren da je zadrži ili da je u zemlju zarovi? Kako ružno oni prosuđuju!"/>
		<aya index="60" text="Oni koji u onaj svijet ne vjeruju hrđavih su osobina, a Allah ima svojstva najuzvišenija; On je silan i mudar."/>
		<aya index="61" text="Kad bi Allah ljude zbog grijehova njihovih kažnjavao, ništa živo na Zemlji ne bi ostavio, ali, On ih do roka određenog ostavlja, i kad rok njihov dođe, ni za tren ga jedan ne mogu ni odgoditi ni ubrzati."/>
		<aya index="62" text="Oni Allahu pripisuju ono prema čemu sami odvratnost osjećaju i njihovi jezici govore laž da njih čeka najljepša nagrada; a njih, nema sumnje, vatra čeka; oni će se u nju prvi potjerati."/>
		<aya index="63" text="Allaha Nam, Mi smo i prije tebe narodima poslanike slali, ali im je šejtan lijepim predstavljao postupke njihove i on je sada drug njihov, njih čeka patnja nesnosna."/>
		<aya index="64" text="Mi tebi objavljujemo Knjigu da bi im objasnio ono oko čega se razilaze, i da bude vjernicima uputa i milost."/>
		<aya index="65" text="Allah vodu s neba spušta i njome život mrtvoj zemlji vraća! To je, zaista, dokaz za ljude koji hoće da čuju."/>
		<aya index="66" text="Vi imate pouku i u stoci: &quot;Mi vam dajemo da iz utroba njenih mlijeko čisto pijete, koje nastaje od grizina u buragu i od krvi – ukusno onima koji ga piju."/>
		<aya index="67" text="A od plodova palmi i loze pripremate piće i hranu prijatnu. To je, doista, dokaz onima koji pameti imaju.&quot;"/>
		<aya index="68" text="Gospodar tvoj je pčelu nadahnuo: &quot;Pravi sebi kuće u brdima i u dubovima i u onome što naprave ljudi,"/>
		<aya index="69" text="zatim, hrani se svakovrsnim plodovima, pa onda idi stazama Gospodara svoga, poslušno!&quot; Iz utroba njihovih izlazi piće različitih boja koje je lijek ljudima. To je, uistinu, dokaz za ljude koji razmišljaju."/>
		<aya index="70" text="Allah vas stvara i poslije vam duše uzima; ima vas koji duboku starost doživite, pa brzo zaboravite ono što saznate. Allah je, zaista, Sveznajući i Svemoćni."/>
		<aya index="71" text="Allah opskrbljujući vas daje jednima više nego drugima. Ali oni kojima je dato više ne daju onima koji su u njihovoj vlasti, a potrebe su im jednake. Zašto nisu na Allahovim blagodatima zahvalni?"/>
		<aya index="72" text="Allah za vas stvara žene od vaše vrste, a od žena vaših daje vam sinove i unuke, i ukusna jela vam daje. Pa zašto u laž oni vjeruju, a Allahove blagodati poriču"/>
		<aya index="73" text="i klanjaju se, pored Allaha, onima koji nisu u stanju da im bilo kakvu hranu daju, ni iz nebesa ni iz zemlje, i koji ništa ne mogu!"/>
		<aya index="74" text="Zato ne navodite Allahu slične! Allah doista zna, a vi ne znate."/>
		<aya index="75" text="Allah navodi kao primjer roba u tuđem vlasništvu koji ništa nema i onoga koga smo Mi bogato obdarili i koji udjeljuje iz toga, i tajno i javno – zar su oni jednaki? Neka je hvaljen Allah! Ali većina njih ne zna."/>
		<aya index="76" text="Allah vam navodi kao primjer dvojicu ljudi od kojih je jedan gluhonijem, koji ništa nema i koji je na teretu gospodaru svome – kud god ga pošalje, nikakva dobra ne donese. Da li je on ravan onome koji traži da se pravedno postupa, a i sam je na Pravome putu?"/>
		<aya index="77" text="Allah zna tajne nebesa i Zemlje! A Smak svijeta će u tren oka doći, ili još brže, jer je Allah, uistinu, Svemoćni!"/>
		<aya index="78" text="Allah vas iz trbuha majki vaših izvodi, vi ništa ne znate, i daje vam sluh i vid i razum da biste bili zahvalni."/>
		<aya index="79" text="Zar oni ne vide kako ptice u prostranstvu nebeskom bez muke lete, njih samo Allah drži. To su, zaista, dokazi ljudima koji budu vjerovali."/>
		<aya index="80" text="Allah vam daje da u kućama svojim stanujete i daje vam od koža stoke šatore koje lahko nosite kad na put idete i kad konačite, a od vune njihove i dlake njihove i kostrijeti njihove prostirku i korisne stvari, sve dok se ne istroše."/>
		<aya index="81" text="Od onoga što je stvorio – Allah vam hlad daje i skloništa u brdima vam daje i odjeću koja vas čuva od vrućine; daje vam i oklope koji vas u borbi štite; i tako vam upotpunjava blagodat Svoju da biste bili poslušni."/>
		<aya index="82" text="A ako oni okrenu glave, pa ti si dužan samo da jasno objavljuješ."/>
		<aya index="83" text="Oni priznaju da je blagodat od Allaha, pa je poslije poriču – većina njih su nevjernici."/>
		<aya index="84" text="A na Dan kada od svakog naroda dovedemo po jednog svjedoka, nevjernicima neće biti dopušteno, niti će se od njih tražiti da se Allahu umiljavaju."/>
		<aya index="85" text="Kad oni koji nisu vjerovali dožive patnju, ona im se neće ni ublažiti ni odložiti."/>
		<aya index="86" text="A kad oni koji su Njemu druge ravnim smatrali – božanstva svoja ugledaju i reknu: &quot;Gospodaru naš, ovo su božanstva naša; njima smo se klanjali, a ne Tebi&quot; – božanstva će im dobaciti: &quot;Vi ste, uistinu, lažljivci!&quot;"/>
		<aya index="87" text="I oni će se toga dana Allahu pokoriti, i propast će ono što su potvarali."/>
		<aya index="88" text="One koji nisu vjerovali i koji su od Allahova puta odvraćali Mi ćemo dvostrukom kaznom kazniti zato što su pravili smutnju."/>
		<aya index="89" text="A šta će biti onog Dana kad protiv svakog naroda dovedemo po jednog svjedoka, od njega samog, i tebe dovedemo kao svjedoka protiv ovih! Mi tebi objavljujemo Knjigu kao objašnjenje za sve i kao uputu i milost i radosnu vijest za one koji jedino u Njega vjeruju."/>
		<aya index="90" text="Allah zahtijeva da se svačije pravo poštuje, dobro čini, i da se bližnjima udjeljuje, i razvrat i sve što je odvratno i nasilje zabranjuje; da pouku primite, On vas savjetuje."/>
		<aya index="91" text="I ispunjavajte obaveze na koje ste se Allahovim imenom obavezali i ne kršite zakletve kad ste ih tvrdo dali, a Allaha kao jamca sebi uzeli, jer Allah zna ono što radite."/>
		<aya index="92" text="I ne budite kao onā koja bi svoju pređu rasprela kad bi je već bila čvrsto oprela, i ne služite se zakletvama svojim da biste jedni druge prevarili samo zato što je jedno pleme mnogobrojnije od drugog. Allah vas time samo iskušava, a na Sudnjem danu će vam, doista, objasniti ono oko čega ste se razilazili."/>
		<aya index="93" text="Da Allah hoće, učinio bi vas sljedbenicima jedne vjere, ali, On u zabludi ostavlja onoga koga hoće, a na Pravi put ukazuje onome kome On hoće; i vi ćete doista odgovarati za ono što ste radili."/>
		<aya index="94" text="I ne služite se zakletvama svojim zato da biste jedni druge varali, da se ne bi pokliznula noga koja čvrsto stoji, i da ne biste nesreću iskusili zato što ste od Allahova puta odvraćali; a patnja velika vas još čeka."/>
		<aya index="95" text="I ne zamjenjujte obavezu datu Allahu za nešto što malo vrijedi – ono što je u Allaha – za vas je, da znate, bolje!"/>
		<aya index="96" text="Ono što je u vas – prolazno je, a ono što je u Allaha – vječno je. One koji su trpjeli Mi ćemo, sigurno, nagraditi mnogostrukom nagradom za ono što su činili."/>
		<aya index="97" text="Onome ko čini dobro, bio muškarac ili žena, a vjernik je, Mi ćemo dati da proživi lijep život i doista ćemo ih nagraditi boljom nagradom nego što su zaslužili."/>
		<aya index="98" text="Kada hoćeš da učiš Kur'an, zatraži od Allaha zaštitu od šejtana prokletog,"/>
		<aya index="99" text="on doista nema nikakve vlasti nad onima koji vjeruju i koji se u Gospodara svoga pouzdaju;"/>
		<aya index="100" text="njegova je vlast jedino nad onima koji njega za zaštitnika uzimaju i koji druge Allahu ravnim smatraju."/>
		<aya index="101" text="Kada Mi ajet dokinemo drugim – a Allah najbolje zna što objavljuje – oni govore: &quot;Ti samo izmišljaš!&quot; A nije tako, nego većina njih ne zna."/>
		<aya index="102" text="Reci: &quot;Od Gospodara tvoga objavljuje ga melek Džibril kao istinu, da još više učvrsti vjernike u vjerovanju, i da bude putokaz i radosna vijest svim muslimanima.&quot;"/>
		<aya index="103" text="Mi dobro znamo da oni govore: &quot;Poučava ga jedan čovjek!&quot; Jezik onoga zbog koga oni krivo govore je jezik tuđina, a ovaj Kur'an je na jasnom arapskom jeziku."/>
		<aya index="104" text="Onima koji neće da vjeruju u Allahove dokaze Allah, sigurno, neće ukazati na Pravi put, i njih čeka patnja nesnosna."/>
		<aya index="105" text="Usuđuju se da laži izmišljaju samo oni koji u Allahove riječi ne vjeruju, i oni su pravi lažljivci."/>
		<aya index="106" text="Onoga koji zaniječe Allaha, nakon što je u Njega vjerovao – osim ako bude na to primoran, a srce mu ostane čvrsto u vjeri – čeka Allahova kazna. One kojima se nevjerstvo bude mililo stići će srdžba Allahova i njih čeka patnja velika,"/>
		<aya index="107" text="zato što više vole život na ovome nego na onome svijetu, a Allah neće ukazati na Pravi put onima koji neće da vjeruju."/>
		<aya index="108" text="To su oni čija je srca i sluh i vid Allah zapečatio, i oni su zaista nemarni;"/>
		<aya index="109" text="oni će, nema sumnje, na onome svijetu biti izgubljeni."/>
		<aya index="110" text="Gospodar tvoj će onima koji se isele, nakon što su zlostavljani bili, pa se onda budu borili i sve strpljivo podnosili – Gospodar tvoj će im, poslije toga, doista, oprostiti i samilostan biti"/>
		<aya index="111" text="na Dan u kom će svaki čovjek samo o sebi brinuti, i u kome će se svakom čovjeku za djela njegova puna nagrada ili kazna dati, nepravda im se neće učiniti!"/>
		<aya index="112" text="Allah navodi kao primjer grad, siguran i spokojan, kome je u obilju dolazila hrana sa svih strana, a koji je nezahvalan na Allahovim blagodatima bio, pa mu je Allah zbog onoga što je radio dao da iskusi i glad i strah."/>
		<aya index="113" text="I njima je došao poslanik, jedan od njih, ali su ga oni lažljivcem nazvali, i njih je stigla kazna zato što su nepravedni bili."/>
		<aya index="114" text="Hranite se dopuštenim i lijepim jelima koja vam Allah daruje i budite zahvalni Allahu na blagodatima Njegovim, ako se samo Njemu klanjate."/>
		<aya index="115" text="On vam zabranjuje jedino strv, i krv, i svinjsko meso, i onu stoku koja je zaklana u nečije drugo, a ne u Allahovo ime. A onome ko bude primoran, ali ne iz želje, samo toliko da utoli glad – pa, Gospodar tvoj će, zaista, oprostiti i samilostan biti."/>
		<aya index="116" text="I ne govorite neistine jezicima svojim: &quot;Ovo je dopušteno, a ovo je zabranjeno&quot;, da biste tako o Allahu neistine iznosili. Oni koji o Allahu govore neistine – neće uspjeti,"/>
		<aya index="117" text="kratko će uživati, i njih će strašna patnja čekati."/>
		<aya index="118" text="Jevrejima smo zabranili ono o čemu smo ti prije kazivali; Mi njima nismo nepravedni bili, oni su sami sebi nepravdu nanijeli."/>
		<aya index="119" text="Onima koji urade zlo iz neznanja, pa se kasnije pokaju i poprave, Gospodar tvoj će poslije toga, sigurno, oprostiti i samilostan biti."/>
		<aya index="120" text="Ibrahim je bio primjer čestitosti, pokoran Allahu, pravi vjernik, nije druge smatrao Allahu ravnim,"/>
		<aya index="121" text="i bio je zahvalan na blagodatima Njegovim; On je njega izabrao i na Pravi put izveo,"/>
		<aya index="122" text="i Mi smo mu sačuvali lijep spomen na ovome svijetu, a na onome svijetu će doista biti među onima dobrima."/>
		<aya index="123" text="Poslije smo tebi objavili: &quot;Slijedi vjeru Ibrahimovu, vjeru pravu, on nije Allahu druge smatrao ravnim!&quot;"/>
		<aya index="124" text="Svetkovanje subote je propisano onima koji su imali različita mišljenja o njoj, i Gospodar tvoj će na Sudnjem danu njima presuditi u onome oko čega su se razišli."/>
		<aya index="125" text="Na put Gospodara svoga mudro i lijepim savjetom pozivaj i s njima na najljepši način raspravljaj! Gospodar tvoj zna one koji su zalutali s puta Njegova, i On zna one koji su na Pravome putu."/>
		<aya index="126" text="Ako hoćete da na nepravdu uzvratite, onda učinite to samo u onolikoj mjeri koliko vam je učinjeno; a ako otrpite, to je, doista, bolje za strpljive."/>
		<aya index="127" text="Strpljiv budi! Ali, strpljiv ćeš biti samo uz Allahovu pomoć. I ne tuguj za njima, i neka ti nije teško zbog spletkarenja njihova."/>
		<aya index="128" text="Allah je zaista na strani onih koji se Njega boje i grijeha klone i koji dobra djela čine."/>
	</sura>
	<sura index="17" name="الإسراء">
		<aya index="1" text="Hvaljen neka je Onaj koji je u jednom času noći preveo Svoga roba iz Hrama časnog u Hram daleki, čiju smo okolinu blagoslovili kako bismo mu neka znamenja Naša pokazali. – On, uistinu, sve čuje i sve vidi."/>
		<aya index="2" text="A Musau smo Knjigu dali i uputstvom je sinovima Israilovim učinili: &quot;Mjesto Mene – Gospodara drugog ne uzimajte,"/>
		<aya index="3" text="o potomci onih koje smo sa Nuhom nosili!&quot; On je, doista, bio rob zahvalni."/>
		<aya index="4" text="I Mi smo u Knjizi objavili sinovima Israilovim: &quot;Vi ćete doista dva puta nered na Zemlji učiniti i preko mjere oholi postati."/>
		<aya index="5" text="I kad dôđē vrijeme prve od dvije prijetnje, poslaćemo protiv vas robove Naše, silno moćne, oni će uzduž i poprijeko zemlju vašu pregaziti, i prijetnja će se ispuniti."/>
		<aya index="6" text="Zatim ćemo vam dati pobjedu protiv njih i pomoći ćemo vas imecima i sinovima i učinićemo vas brojnijim. –"/>
		<aya index="7" text="Sve što činite – činite sebi, dobro i zlo. – A kad dôđē vrijeme druge prijetnje, poslaćemo ih da na licima vašim tugu i jad ostave i da u Hram, kao i prvi put, ponovo provale i da sve što osvoje do temelja poruše."/>
		<aya index="8" text="I Gospodar vaš će vam se opet smilovati; ako vi ponovo započnete, započećemo i Mi. A Džehennem smo za nevjernike tamnicom učinili."/>
		<aya index="9" text="Ovaj Kur'an vodi jedinom ispravnom putu, i vjernicima koji čine dobra djela donosi radosnu vijest da ih čeka nagrada velika,"/>
		<aya index="10" text="a da smo za one koji u onaj svijet ne vjeruju – bolnu patnju pripremili."/>
		<aya index="11" text="Čovjek i proklinje i blagosilja; čovjek je doista nagao."/>
		<aya index="12" text="I Mi smo noć i dan kao dva znamenja učinili: znamenje za noć smo uklonili, a znamenje za dan smo vidnim učinili kako biste mogli tražiti od Gospodara svoga blagodati i da biste broj godina znali i da biste vrijeme računali; i sve smo potanko objasnili."/>
		<aya index="13" text="I svakom čovjeku ćemo ono što uradi o vrat privezati, a na Sudnjem danu ćemo mu knjigu otvorenu pokazati:"/>
		<aya index="14" text="&quot;Čitaj knjigu svoju, dosta ti je danas što ćeš svoj račun polagati!&quot;"/>
		<aya index="15" text="Onaj ko ide Pravim putem, od toga će samo on koristi imati, a onaj ko luta – na svoju štetu luta, i nijedan grješnik neće tuđe grijehe nositi. A Mi nijedan narod nismo kaznili dok poslanika nismo poslali!"/>
		<aya index="16" text="Kad hoćemo jedan grad uništiti, onima koji su u njemu na raskoš navikli prepustimo da se razvratu odaju i da tako zasluže kaznu, pa ga onda do temelja razrušimo."/>
		<aya index="17" text="I koliko smo samo naroda poslije Nuha uništili! A dovoljno je to što Gospodar tvoj zna i vidi grijehe robova Svojih."/>
		<aya index="18" text="Onome ko želi ovaj svijet, Mi mu brzo dajemo što hoćemo i kome hoćemo, ali ćemo mu poslije Džehennem pripremiti, u kome će se osramoćen i odbačen peći."/>
		<aya index="19" text="A onaj ko želi onaj svijet i trudi se da ga zasluži, a vjernik je, trud će mu hvale vrijedan biti."/>
		<aya index="20" text="Svima njima, i jednima i drugima, dajemo darove Gospodara tvoga; a darovi Gospodara tvoga nisu nikome zabranjeni."/>
		<aya index="21" text="Gledaj kako jednima dajemo prednost nad drugima; a na onome svijetu razlika u stepenima i prednostima biće, doista, veća."/>
		<aya index="22" text="Ne stavljaj uz Allaha nekog drugog boga – da ne bi osudu zaslužio i bez podrške ostao."/>
		<aya index="23" text="Gospodar tvoj zapovijeda da se samo Njemu klanjate i da roditeljima dobročinstvo činite. Kad jedno od njih dvoje, ili oboje, kod tebe starost dožive, ne reci im ni: &quot;Uh!&quot; – i ne podvikni na njih, i obraćaj im se riječima poštovanja punim."/>
		<aya index="24" text="Budi prema njima pažljiv i ponizan i reci: &quot;Gospodaru moj, smiluj im se, oni su mene, kad sam bio dijete, njegovali!&quot;"/>
		<aya index="25" text="Gospodar vaš dobro zna šta je u dušama vašim: ako budete poslušni – pa, Allah će doista oprostiti onima koji se kaju."/>
		<aya index="26" text="Daj bližnjem svome pravo njegovo, i siromahu, i putniku, ali ne rasipaj mnogo,"/>
		<aya index="27" text="jer su rasipnici braća šejtanova, a šejtan je Gospodaru svome nezahvalan."/>
		<aya index="28" text="A ako moraš od njih glavu okrenuti, jer i sam od Gospodara svoga milost tražiš i njoj se nadaš, onda im barem koju lijepu riječ reci."/>
		<aya index="29" text="Ne drži ruku svoju stisnutu, a ni posve otvorenu – da ne bi prijekor zaslužio i bez ičega ostao,"/>
		<aya index="30" text="Gospodar tvoj pruža obilnu opskrbu onome kome hoće, a i ograničava je, jer zna i vidi robove Svoje."/>
		<aya index="31" text="Ne ubijajte djecu svoju iz straha od neimaštine, i njih i vas Mi hranimo, jer je ubijati njih doista veliki grijeh."/>
		<aya index="32" text="I što dalje od bluda, jer to je razvrat, kako je to ružan put!"/>
		<aya index="33" text="I ne ubijajte nikoga koga je Allah zabranio ubiti, osim kad pravda zahtijeva! A ako je neko, ni kriv ni dužan, ubijen, onda njegovom nasljedniku dajemo vlast, ali neka ni on ne prekoračuje granicu u ubijanju, ta njemu je data vlast."/>
		<aya index="34" text="A od imetka siročeta – što dalje! Osim ako ga želite unaprijediti, sve dok ne postane punoljetno. I ispunjavajte obavezu, jer će se za obavezu, zaista, odgovarati!"/>
		<aya index="35" text="Napunite mjeru kad mjerite na litru i pravo mjerite na kantaru! To je bolje i posljedice su ljepše."/>
		<aya index="36" text="Ne povodi se za onim što ne znaš! I sluh, i vid, i razum, za sve to će se, zaista, odgovarati."/>
		<aya index="37" text="Ne hodi po zemlji nadmeno, jer zemlju ne možeš probiti ni brda u visinu dostići,"/>
		<aya index="38" text="sve je to ružno, Gospodaru tvome mrsko."/>
		<aya index="39" text="To je mudrost koju ti Gospodar tvoj objavljuje. I ne dodaji Allahu drugog boga da ne bi u Džehennem bio bačen, prekoren i od milosti Njegove udaljen."/>
		<aya index="40" text="Zar je vaš Gospodar vas sinovima obdario, a Sebi, kao kćeri, meleke uzeo? Vi, zaista, izgovarate krupne riječi."/>
		<aya index="41" text="Mi u ovom Kur'anu objašnjavamo da bi oni pouku izvukli, ali ih on sve više otuđuje."/>
		<aya index="42" text="Reci: &quot;Da pored Njega postoje drugi bogovi, kao što oni govore, oni bi onda potražili put do Allaha Svevišnjeg.&quot;"/>
		<aya index="43" text="Hvaljen neka je On i vrlo visoko iznad onoga što oni govore!"/>
		<aya index="44" text="Njega veličaju sedmera nebesa, i Zemlja, i onī na njima; i ne postoji ništa što ga ne veliča, hvaleći Ga; ali vi ne razumijete veličanje njihovo. – On je doista blag i mnogo prašta."/>
		<aya index="45" text="Kad čitaš Kur'an, između tebe i onih koji u onaj svijet ne vjeruju Mi zastor nevidljiv stavimo,"/>
		<aya index="46" text="a na srca njihova pokrivače da ga ne bi razumjeli, i gluhim ih učinimo. I kad ti spomeneš Gospodara svoga u Kur'anu, Njega jedinog, oni se preplašeni daju u bijeg."/>
		<aya index="47" text="Mi dobro znamo šta oni žele čuti kada te dolaze prisluškivati, i o čemu se sašaptavaju kad nevjernici govore: &quot;Vi slijedite samo opčinjena čovjeka!&quot;"/>
		<aya index="48" text="Vidi šta o tebi oni govore, pa onda lutaju i ne mogu naći Pravi put."/>
		<aya index="49" text="Oni govore: &quot;Zar kada se u kosti i prašinu pretvorimo, zar ćemo, kao nova bića, doista biti oživljeni?&quot;"/>
		<aya index="50" text="Reci: &quot;Hoćete, i da ste kamenje ili gvožđe"/>
		<aya index="51" text="ili bilo kakvo stvorenje za koje mislite da ne može biti oživljeno.&quot; – &quot;A ko će nas u život vratiti?&quot; – upitaće oni, a ti reci: &quot;Onaj koji vas je i prvi put stvorio&quot;, a oni će prema tebi odmahnuti glavama svojim i upitati: &quot;Kada to?&quot; Ti reci: &quot;Možda ubrzo!"/>
		<aya index="52" text="Biće onog Dana kad vas On pozove, i odazvaćete se, hvaleći Ga, i pomislićete da ste ostali samo malo vremena.&quot;"/>
		<aya index="53" text="Reci robovima Mojim da govore samo lijepe riječi: – jer bi šejtan mogao posijati neprijateljstvo među njima, šejtan je, doista, čovjekov otvoreni neprijatelj –"/>
		<aya index="54" text="&quot;Gospodar vaš dobro vas poznaje: ako hoće, On će vam se smilovati ili će vas, ako hoće, na muke staviti.&quot; – A Mi tebi nismo dali vlast nad njima."/>
		<aya index="55" text="Gospodar tvoj dobro zna one na nebesima i one na Zemlji; Mi smo jedne vjerovjesnike nad drugima odlikovali, a Davudu smo Zebur dali."/>
		<aya index="56" text="Reci: &quot;Molite se onima koje, pored Njega, smatrate bogovima – ali vas oni neće moći nevolje osloboditi niti je izmijeniti.&quot;"/>
		<aya index="57" text="Oni kojima se oni mole sami traže načina kako će se što više Gospodaru svome približiti, i nadaju se milosti Njegovoj i plaše se kazne Njegove. A kazne Gospodara tvoga svako se treba čuvati."/>
		<aya index="58" text="I ne postoji nijedno naselje koje Mi prije Sudnjeg dana nećemo uništiti ili ga teškoj muci izložiti; to je u Knjizi zapisano."/>
		<aya index="59" text="A da ne šaljemo čuda, zadržava Nas samo to što drevni narodi nisu u njih povjerovali; Semudu smo kao vidljivo čudo kamilu dali, ali oni u nju nisu povjerovali. A čuda šaljemo samo da zastrašimo."/>
		<aya index="60" text="I rekli smo ti: &quot;Svi ljudi su u Allahovoj vlasti!&quot; A san koji smo ti dali da usniješ i drvo ukleto, u Kur'anu spomenuto, iskušenje su za ljude. Mi ih zastrašujemo, ali njima to samo povećava ionako veliko bezvjerstvo."/>
		<aya index="61" text="I kada rekosmo melekima: &quot;Poklonite se Ademu!&quot; – oni se svi, osim Iblisa, pokloniše. &quot;Zar da se poklonim onome koga si Ti od ilovače stvorio?&quot; – reče."/>
		<aya index="62" text="&quot;Reci mi&quot; – reče onda – &quot;evo ovoga koga si iznad mene uzdigao: ako me ostaviš do Smaka svijeta sigurno ću, osim malobrojnih, nad potomstvom njegovim zagospodariti.&quot;"/>
		<aya index="63" text="&quot;Odlazi!&quot; – reče On. &quot;Onima koji se za tobom budu poveli i tebi – kazna džehennemska biće vam puna kazna."/>
		<aya index="64" text="I zavodi glasom svojim koga možeš i potjeraj na njih svoju konjicu i svoju pješadiju, i budi im ortak u imecima, i u djeci, i daji im obećanja – a šejtan ih samo obmanjuje –"/>
		<aya index="65" text="ali, ti, doista, nećeš imati nikakve vlasti nad robovima Mojim!&quot; A Gospodar tvoj je dovoljan kao zaštitnik!"/>
		<aya index="66" text="Gospodar vaš, vas radi, pokreće lađe po moru da biste tražili Njegove blagodati, jer je On prema vama milostiv."/>
		<aya index="67" text="Kad vas na moru nevolja zadesi, tada nema onih kojima se inače klanjate, postoji samo On. A kad vas On na kopno spasi, vi okrećete glave; čovjek je uvijek nezahvalan!"/>
		<aya index="68" text="Zar ste sigurni da vas On neće u zemlju utjerati ili da protiv vas neće pješčanu oluju poslati, pa da onda sebi zaštitnika nećete naći?"/>
		<aya index="69" text="Ili, zar ste sigurni da vas On po drugi put neće na more izvesti, i buru na vas poslati i potopiti vas zbog toga što ste bili nezahvalni? Tada ne biste nikoga našli ko bi Nas zbog vas na odgovornost pozvao."/>
		<aya index="70" text="Mi smo sinove Ademove, doista, odlikovali; dali smo im da kopnom i morem putuju, i opskrbili ih ukusnim jelima, i dali im velike prednosti nad mnogima koje smo stvorili."/>
		<aya index="71" text="A na Dan kada pozovemo sve ljude s vođom njihovim, oni kojima se knjiga njihova dâ u desnu ruku njihovu čitaće knjige svoje i neće im biti ni koliko trun jedan učinjena nepravda;"/>
		<aya index="72" text="onaj ko je na ovome svijetu bio slijep biće slijep i na onom i daleko od svakoga dobra."/>
		<aya index="73" text="I zamalo da te oni odvrate od onoga što ti Mi objavljujemo, da bi protiv Nas nešto drugo iznio, i tada bi te oni smatrali prijateljem."/>
		<aya index="74" text="A da te nismo učinili čvrstim, gotovo da bi im se malo priklonio,"/>
		<aya index="75" text="i tad bismo ti doista dali da iskusiš dvostruku muku u životu i dvostruku patnju poslije smrti; tada ne bi nikoga našao ko bi ti protiv Nas pomogao."/>
		<aya index="76" text="A oni su te toliko na zemlji uznemiravali da bi te iz nje istjerali, ali, tada ni oni u njoj ne bi dugo, poslije tebe, ostali,"/>
		<aya index="77" text="jer tako je bilo sa svima onima koji su poslanike protjerali, koje smo prije tebe poslali, i ni ti nećeš naići na odstupanje od zakona Našeg."/>
		<aya index="78" text="Obavljaj propisane molitve kad Sunce s polovine neba krene, pa do noćne tmine, i molitvu u zoru jer molitvi u zoru mnogi prisustvuju."/>
		<aya index="79" text="I probdij dio noći u molitvi – to je samo tvoja dužnost; Gospodar tvoj će ti na onome svijetu hvale dostojno mjesto darovati."/>
		<aya index="80" text="I reci: &quot;Gospodaru moj, učini da umrem, a da si Ti zadovoljan mnome i učini da iz mrtvih ustanem, a da si Ti zadovoljan mnome, i daruj mi od Sebe snagu koja će mi pomoći!&quot;"/>
		<aya index="81" text="I reci: &quot;Došla je istina, a nestalo je laži; laž, zaista, nestaje!&quot;"/>
		<aya index="82" text="Mi objavljujemo u Kur'anu ono što je lijek i milost vjernicima, a nevjernicima on samo povećava propast."/>
		<aya index="83" text="Kad čovjeku kakvu blagodat darujemo, on se okreće i oholo udaljava, a kad ga zadesi zlo, onda očajava."/>
		<aya index="84" text="Reci: &quot;Svako postupa po svom nahođenju, a samo Gospodar vaš zna ko je na Pravome putu.&quot;"/>
		<aya index="85" text="Pitaju te o duši. Reci: &quot;Šta je duša – samo Gospodar moj zna, a vama je dato samo malo znanja.&quot;"/>
		<aya index="86" text="A da hoćemo, Mi bismo učinili da iščezne ono što smo ti objavili, i ti, poslije, ne bi nikoga našao ko bi ti protiv Nas pomogao,"/>
		<aya index="87" text="ali Gospodar tvoj je tebi milostiv i Njegova dobrota prema tebi zaista je velika."/>
		<aya index="88" text="Reci: &quot;Kad bi se svi ljudi i džini udružili da sačine jedan ovakav Kur'an, oni, takav kao što je on, na bi sačinili, pa makar jedni drugima pomagali.&quot;"/>
		<aya index="89" text="Mi u ovom Kur'anu objašnjavamo ljudima svakojake primjere, ali većina ljudi nikako neće da vjeruje"/>
		<aya index="90" text="i govore: &quot;Nećemo ti vjerovati sve dok nam iz zemlje živu vodu ne izvedeš;"/>
		<aya index="91" text="ili dok ne budeš imao vrt od palmi i loze, pa da kroz njeg svukuda rijeke provedeš;"/>
		<aya index="92" text="ili dok na nas nebo u parčadima ne oboriš, kao što tvrdiš; ili dok Allaha i meleke kao jamce ne dovedeš;"/>
		<aya index="93" text="ili dok ne budeš imao kuću od zlata ili dok se na nebo ne uspneš; a nećemo vjerovati ni da si se uspeo sve dok nam ne doneseš Knjigu da je čitamo.&quot; Reci: &quot;Hvaljen neka je Gospodar moj! – zar ja nisam samo čovjek, poslanik?&quot;"/>
		<aya index="94" text="A ljude je, kad im je dolazila objava, odvraćalo od vjerovanja samo to što su govorili: &quot;Zar je Allah kao poslanika čovjeka poslao?&quot;"/>
		<aya index="95" text="Reci: &quot;Kad bi na Zemlji meleki smireno hodili, Mi bismo im s neba meleka za poslanika poslali.&quot;"/>
		<aya index="96" text="Reci: &quot;Allah je dovoljan svjedok meni i vama, jer On zna i vidi robove Svoje.&quot;"/>
		<aya index="97" text="Onaj kome Allah ukaže na Pravi put – na Pravome putu je, a onome koga u zabludi ostavi, tome, mimo Njega, nećeš naći zaštitnikā. Mi ćemo ih, na Sudnjem danu, sakupiti, licem zemlji okrenute, slijepe, nijeme i gluhe; boravište njihovo biće Džehennem; kad god mu plamen jenja, pojačaćemo im oganj."/>
		<aya index="98" text="To će im biti kazna zato što u dokaze Naše nisu vjerovali i što su govorili: &quot;Zar kada postanemo kosti i prah, zar ćemo kao nova stvorenja, doista, biti oživljeni?&quot;"/>
		<aya index="99" text="Zar oni ne znaju da je Allah, Stvoritelj nebesa i Zemlje, kadar stvoriti slične njima i da im je već odredio čas oživljenja u koji nema sumnje? A nevjernici samo poriču."/>
		<aya index="100" text="Reci: &quot;Da vi posjedujete riznice milosti Gospodara moga, i tada biste škrtarili iz straha da ne potrošite&quot;; čovjek je uistinu tvrdica."/>
		<aya index="101" text="Mi smo Musau devet očevidnih znamenja dali, pa upitaj sinove Israilove kad je precima njihovim došao i kada mu je faraon rekao: &quot;Ja mislim, o Musa, da si ti doista opčinjen&quot;,"/>
		<aya index="102" text="da je odgovorio: &quot;Ti znaš da ovo nije dao niko drugi nego Gospodar nebesa i Zemlje, kao očigledna znamenja, i ja mislim da ćeš ti, o faraone, sigurno nastradati.&quot;"/>
		<aya index="103" text="I faraon odluči da ih iz zemlje istjera, pa Mi potopismo i njega i one koji su bili s njim – sve,"/>
		<aya index="104" text="i poslije toga rekosmo sinovima Israilovim: &quot;Naselite se u zemlji, pa kad Smak svijeta dođe, dovešćemo vas izmiješane.&quot;"/>
		<aya index="105" text="Mi Kur'an pun mudrosti objavljujemo, i na istinit način se on objavljuje. A tebe smo poslali samo zato da radosne vijesti donosiš i da opominješ."/>
		<aya index="106" text="I kao Kur'an, sve dio po dio ga objavljujemo da bi ga ti ljudima malo-pomalo kazivao, i prema potrebi ga objavljujemo."/>
		<aya index="107" text="Reci: &quot;Vjerovali u njega ili ne vjerovali, oni kojima je još prije objavljivanja njegova dato znanje padaju licem na tle kad im se on čita,"/>
		<aya index="108" text="i govore: 'Hvaljen neka je Gospodar naš, obećanje Gospodara našeg se ispunilo!'&quot;"/>
		<aya index="109" text="I padaju licem na tle plačući, i on im uvećava strahopoštovanje."/>
		<aya index="110" text="Reci: &quot;Zovite: 'Allah', ili zovite: 'Milostivi', a kako god Ga budete zvali, Njegova su imena najljepša. Ne izgovaraj na sav glas Kur'an kad molitvu obavljaš, a i ne prigušuj ga; traži sredinu između toga&quot;"/>
		<aya index="111" text="i reci: &quot;Hvaljen neka je Allah, koji Sebi nije uzeo djeteta i koji u vlasti nema ortaka, i kome ne treba zaštitnik zbog nemoći – i hvaleći Ga veličaj!&quot;"/>
	</sura>
	<sura index="18" name="الكهف">
		<aya index="1" text="Hvaljen neka je Allah, koji Svome robu objavljuje Knjigu, i to ne iskrivljenu, nego"/>
		<aya index="2" text="ispravnu, da teškom kaznom, koju će On dati, opomene, a da vjernike koji čine dobra djela divnom nagradom obraduje,"/>
		<aya index="3" text="u kojoj će vječno boraviti,"/>
		<aya index="4" text="i da opomene one koji govore: &quot;Allah je Sebi uzeo sina.&quot;"/>
		<aya index="5" text="O tome oni ništa ne znaju, a ni preci njihovi. Kako krupna riječ izlazi iz usta njihovih! Oni ne govore drugo do neistinu!"/>
		<aya index="6" text="Pa zar ćeš ti za njima od tuge svisnuti, ako oni u govor ovaj neće da povjeruju?"/>
		<aya index="7" text="Sve što je na Zemlji Mi smo kao ukras njoj stvorili da iskušamo ljude ko će se od njih ljepše vladati,"/>
		<aya index="8" text="a Mi ćemo nju i golom ledinom učiniti."/>
		<aya index="9" text="Misliš li ti da su samo stanovnici pećine, čija su imena na ploči napisana, bili čudo među čudima Našim?"/>
		<aya index="10" text="Kad se nekoliko momaka u pećini sklonilo pa reklo: &quot;Gospodaru naš, daj nam Svoju milost i pruži nam u ovom našem postupku prisebnost&quot;,"/>
		<aya index="11" text="Mi smo ih u pećini tvrdo uspavali za dugo godina."/>
		<aya index="12" text="Poslije smo ih probudili da bismo pokazali koja će od dvije skupine bolje ocijeniti koliko su vremena proboravili."/>
		<aya index="13" text="Ispričaćemo ti povijest njihovu – onako kako je bilo. To su bili momci, vjerovali su u Gospodara svoga, a Mi smo im ubjeđenje još više učvrstili."/>
		<aya index="14" text="Osnažili smo bili njihova srca kad su se digli i rekli: &quot;Gospodar naš – Gospodar je nebesa i Zemlje, mi se nećemo pored Njega drugom bogu klanjati, jer bismo tada ono što je daleko od istine govorili."/>
		<aya index="15" text="Narod ovaj naš je mimo Njega druge bogove prihvatio, zašto jasan dokaz nije donio o tome da se treba njima klanjati? A ima li nepravednijeg od onoga koji o Allahu iznosi neistinu?"/>
		<aya index="16" text="Kad napustite njih i one kojima, umjesto Allahu, robuju, sklonite se u pećinu, Gospodar vaš će vas milošću Svojom obasuti i za vas će ono što će vam korisno biti pripremiti.&quot;"/>
		<aya index="17" text="I ti si mogao vidjeti kako Sunce, kada se rađa – obilazi pećinu s desne strane, a kada zalazi – zaobilazi je s lijeve strane, a oni su bili u sredini njezinoj. To je dokaz Allahove moći! – Kome Allah ukaže na Pravi put, on će Pravim putem ići, a koga u zabludi ostavi, ti mu nećeš naći zaštitnika koji će ga na Pravi put uputiti."/>
		<aya index="18" text="I pomislio bi da su budni, ali oni su spavali; i Mi smo ih prevrtali sad na desnu, sad na lijevu stranu, a pas njihov, opruženih prednjih šapa, na ulazu je ležao; da si ih vidio, od njih bi pobjegao i strah bi te uhvatio."/>
		<aya index="19" text="I Mi smo ih, isto tako, probudili da bi jedni druge pitali. &quot;Koliko ste ovdje ostali?&quot; – upita jedan od njih. – &quot;Ostali smo dan ili dio dana&quot; – odgovoriše. – &quot;Gospodar vaš najbolje zna koliko ste ostali&quot; – rekoše. – &quot;Pošaljite jednog od vas s ovim srebrenjacima vašim u grad, pa nek vidi u koga je najčistije jelo i neka vam od njega donese hrane i neka bude ljubazan i neka nikome ne govori ništa o vama,"/>
		<aya index="20" text="jer, ako oni doznaju za vas, kamenovaće vas ili će vas na silu u svoju vjeru obratiti, i tada nikada nećete ono što želite postići!&quot;"/>
		<aya index="21" text="I Mi smo, isto tako, učinili da oni za njih saznaju, da bi se uvjerili da je istinito Allahovo obećanje i da u Čas oživljenja nema nikakve sumnje, kada su se između sebe o njima raspravljali, i rekli: &quot;Sagradite na ulazu u nju zgradu, Gospodar njihov najbolje zna ko su oni.&quot; A onda oni do čijih se riječi najviše držalo rekoše: &quot;Napravićemo na ulazu u nju bogomolju!&quot;"/>
		<aya index="22" text="Neki će reći: &quot;Bila su trojica, pas njihov je bio četvrti&quot;, a neki će govoriti: &quot;Bila su peterica, pas njihov je bio šesti&quot;, nagađajući ono što ne znaju, dok će neki reći: &quot;Bila su sedmerica, a pas njihov bio je osmi.&quot; Reci: &quot;Gospodaru mome je dobro poznat njihov broj, samo malo njih to zna. Zato ne raspravljaj o njima osim površno, i ne pitaj o njima od njih nikoga!&quot;"/>
		<aya index="23" text="I nikako za bilo šta ne reci: &quot;Uradiću to sigurno sutra!&quot; – ne dodavši:"/>
		<aya index="24" text="&quot;Ako Bog da!&quot; A kada zaboraviš, sjeti se Gospodara svoga i reci: &quot;Gospodar moj će me uputiti na ono što je bolje i korisnije od ovoga.&quot;"/>
		<aya index="25" text="A oni su ostali u pećini svojoj tri stotine i još devet godina."/>
		<aya index="26" text="Reci: &quot;Allah najbolje zna koliko su ostali; tajne nebesa i Zemlje jedino On zna. Kako On sve vidi, kako On sve čuje! Oni nemaju drugog zaštitnika osim Njega, a On ne uzima nikoga u odlukama Svojim kao ortaka.&quot;"/>
		<aya index="27" text="Kazuj iz Knjige Gospodara svoga ono što ti se objavljuje, niko ne može izmijeniti riječi Njegove, pa ni ti; osim kod Njega, nećeš naći utočišta nikakva."/>
		<aya index="28" text="Budi čvrsto uz one koji se Gospodaru svome mole ujutro i navečer u želji da naklonost Njegovu zasluže, i ne skidaj očiju svojih s njih iz želje za sjajem u životu na ovome svijetu, i ne slušaj onoga čije smo srce nehajnim prema Nama ostavili, koji strast svoju slijedi i čiji su postupci daleko od razboritosti"/>
		<aya index="29" text="i reci: &quot;Istina dolazi od Gospodara vašeg, pa ko hoće – neka vjeruje, a ko hoće – neka ne vjeruje!&quot; Mi smo nevjernicima pripremili vatru čiji će ih dim sa svih strana obuhvatiti; ako zamole pomoć, pomoći će im se tekućinom poput rastopljene kovine koja će lica ispeći. Užasna li pića i grozna li boravišta!"/>
		<aya index="30" text="One koji budu vjerovali i dobra djela činili – Mi doista nećemo dopustiti da propadne nagrada onome koji je dobra djela činio –"/>
		<aya index="31" text="čekaju sigurno edenski vrtovi, kroz koje će rijeke teći, u njima će se narukvicama od zlata kititi i u zelena odijela od dibe i kadife oblačiti, na divanima će u njima naslonjeni biti. Divne li nagrade i krasna li boravišta!"/>
		<aya index="32" text="I navedi im kao primjer dva čovjeka; jednom od njih smo dva vrta lozom zasađena dali i palmama ih opasali, a između njih njive postavili."/>
		<aya index="33" text="Oba vrta su davala svoj plod, ničega nije manjkalo, a kroz sredinu njihovu smo rijeku proveli."/>
		<aya index="34" text="On je i drugog imetka imao. I reče drugu svome, dok je s njim razgovarao: &quot;Od tebe sam bogatiji i jačeg sam roda!&quot;"/>
		<aya index="35" text="I uđe u vrt svoj nezahvalan Gospodaru svome na blagodatima, govoreći: &quot;Ne mislim da će ovaj ikada propasti,"/>
		<aya index="36" text="i ne mislim da će ikada Smak svijeta doći; a ako budem vraćen Gospodaru svome, sigurno ću nešto bolje od ovoga naći.&quot;"/>
		<aya index="37" text="I reče mu drug njegov, dok je s njim razgovarao: &quot;Zar ne vjeruješ u Onoga koji te je od zemlje stvorio, zatim od kapi sjemena, i najzad te potpunim čovjekom učinio?"/>
		<aya index="38" text="Što se mene tiče, On, Allah, moj je Gospodar i ja Gospodaru svome ne smatram ravnim nikoga."/>
		<aya index="39" text="A zašto nisi, kad si u vrt svoj ušao, rekao: 'Mašallah! – moć je samo u Allaha!' Ako vidiš da je u mene manje blaga i manje roda nego u tebe,"/>
		<aya index="40" text="pa – Gospodar moj može mi bolji vrt od tvoga dati, a na tvoj nepogodu s neba poslati, pa da osvane samo klizava ledina, bez ičega,"/>
		<aya index="41" text="ili da mu voda u ponor ode pa da je ne mogneš pronaći nikada.&quot;"/>
		<aya index="42" text="I propadoše plodovi njegovi i on poče kršiti ruke svoje žaleći za onim što je na njega utrošio – a loza se bijaše povaljala po podupiračima svojim – i govoraše: &quot;Kamo sreće da Gospodaru svome nisam smatrao ravnim nikoga!&quot;"/>
		<aya index="43" text="I nije imao ko bi mu mogao pomoći, osim Allaha; a sam sebi nije mogao pomoći."/>
		<aya index="44" text="Tada može pomoći samo Allah, Istiniti, On daje najbolju nagradu i čini da se sve na najbolji način okonča."/>
		<aya index="45" text="Navedi im kao primjer da je život na ovome svijetu kao bilje, koje i poslije natapanja vodom, koju Mi s neba spuštamo, ipak postane suho, i vjetrovi ga raznesu. A Allah sve može!"/>
		<aya index="46" text="Bogatstvo i sinovi su ukras u životu na ovome svijetu, a dobra djela, koja vječno ostaju, biće od Gospodara tvoga bolje nagrađena i ono u što se čovjek može pouzdati."/>
		<aya index="47" text="A na Dan kada planine uklonimo, i kad vidiš Zemlju ogoljenu – a njih smo već sakupili, nijednog nismo izostavili –"/>
		<aya index="48" text="pred Gospodarom tvojim biće oni u redove poredani: &quot;Došli ste Nam onako kako smo vas prvi put stvorili, a tvrdili ste da vam nećemo vrijeme za oživljenje odrediti.&quot;"/>
		<aya index="49" text="I Knjiga će biti postavljena i vidjećete grješnike prestravljene zbog onog što je u njoj. &quot;Teško nama&quot; – govoriće – &quot;kakva je ovo knjiga, ni mali ni veliki grijeh nije propustila, sve je nabrojala!&quot; – i naći će upisano ono što su radili. Gospodar tvoj neće nikome nepravdu učiniti."/>
		<aya index="50" text="A kad smo rekli melekima: &quot;Poklonite se Ademu!&quot; – svi su se poklonili osim Iblisa, on je bio jedan od džina i zato se ogriješio o zapovijest Gospodara svoga. Pa zar ćete njega i porod njegov, pored Mene, kao prijatelje prihvatiti, kad su vam oni neprijatelji? Kako je šejtan loša zamjena nevjernicima!"/>
		<aya index="51" text="Ja nisam uzimao njih za svjedoke prilikom stvaranja nebesa i Zemlje ni neke od njih prilikom stvaranja drugih i za pomagače nisam uzimao one koji na krivi put upućuju."/>
		<aya index="52" text="A na Dan kad On rekne: &quot;Pozovite one za koje ste tvrdili da su ortaci Moji!&quot; – i kad ih pozovu, oni im se neće odazvati i Mi ćemo učiniti da iskuse patnju zbog njihovih ranijih veza,"/>
		<aya index="53" text="i grješnici će ugledati vatru i uvjeriće se da će u nju pasti, i da im iz nje neće povratka biti."/>
		<aya index="54" text="U ovom Kur'anu Mi na razne načine objašnjavamo ljudima svakovrsne primjere, ali je čovjek, više nego iko, spreman raspravljati."/>
		<aya index="55" text="A ljude, kada im dolazi uputa, odvraća od vjerovanja i od toga da od Gospodara svoga mole oprosta samo to što očekuju sudbinu drevnih naroda ili što čekaju da ih snađe kazna naočigled svega svijeta."/>
		<aya index="56" text="Mi šaljemo poslanike samo zato da donose radosne vijesti i da opominju. A nevjernici se raspravljaju, služeći se neistinama, da bi time opovrgli Istinu, i rugaju se dokazima Mojim i Mojim opomenama."/>
		<aya index="57" text="I ima li nepravednijeg od onoga koji, kad se dokazima Gospodara svoga opominje, za njih ne haje, i zaboravlja na posljedice onog što je učinio? Mi na srca njihova pokrivače stavljamo da Kur'an ne shvate, i gluhim ih činimo; i ako ih ti na Pravi put pozoveš, oni, kad su takvi, nikada neće Pravim putem poći."/>
		<aya index="58" text="Gospodar tvoj mnogo prašta i neizmjerno je milostiv; da ih On za ono što zaslužuju kažnjava, odmah bi ih na muke stavio. Ali, njih čeka određeni čas, od koga neće naći utočišta."/>
		<aya index="59" text="A ona sela i gradove smo razorili zato što stanovnici njihovi nisu vjerovali i za propast njihovu tačno vrijeme bismo odredili."/>
		<aya index="60" text="A kada Musa reče momku svome: &quot;Sve ću ići dok ne stignem do mjesta gdje se sastaju dva mora, ili ću dugo, dugo ići!&quot;"/>
		<aya index="61" text="I kad njih dvojica stigoše do mjesta na kome se ona sastaju, zaboraviše na ribu svoju, pa ona u more kliznu."/>
		<aya index="62" text="A kada se udaljiše, Musa reče momku svome: &quot;Daj nam užinu našu, jer smo se od ovog našeg putovanja umorili.&quot;"/>
		<aya index="63" text="&quot;Vidi!&quot; – reče on – &quot;kad smo se kod one stijene svratili, ja sam zaboravio onu ribu – sâm šejtan je učinio da je zaboravim, da ti je ne spomenem – mora da je ona skliznula u more; baš čudnovato!&quot;"/>
		<aya index="64" text="&quot;E, to je ono što tražimo!&quot; – reče Musa, i njih dvojica se vratiše putem kojim su bili došli,"/>
		<aya index="65" text="i nađoše jednog Našeg roba kome smo milost Našu darovali i onome što samo Mi znamo naučili."/>
		<aya index="66" text="&quot;Mogu li da te pratim&quot; – upita ga Musa – &quot;ali da me poučiš onome čemu si ti ispravno poučen?&quot;"/>
		<aya index="67" text="&quot;Ti sigurno nećeš moći sa mnom izdržati&quot; – reče onaj –"/>
		<aya index="68" text="&quot;a i kako bi izdržao ono o čemu ništa ne znaš?&quot;"/>
		<aya index="69" text="&quot;Vidjećeš da ću strpljiv biti, ako Bog da!&quot; – reče Musa – &quot;i da ti se neću ni u čemu protiviti.&quot;"/>
		<aya index="70" text="&quot;Ako ćeš me već pratiti&quot; – reče onaj – &quot;onda me ni o čemu ne pitaj dok ti ja o tome prvi ne kažem!&quot;"/>
		<aya index="71" text="I njih dvojica krenuše. I kad se u lađu ukrcaše, onaj je probuši. &quot;Zar je probuši da potopiš one koji na njoj plove? Učinio si, doista, nešto vrlo krupno!&quot;"/>
		<aya index="72" text="&quot;Ne rekoh li ja&quot; – reče onaj – &quot;da ti, doista, nećeš moći izdržati sa mnom?&quot;"/>
		<aya index="73" text="&quot;Ne karaj me što sam zaboravio&quot; – reče – &quot;i ne čini mi poteškoće u ovome poslu mome!&quot;"/>
		<aya index="74" text="I njih dvojica krenuše. I kad sretoše jednog dječaka pa ga onaj ubi, Musa reče: &quot;Što ubi dijete bezgrješno, koje nije nikoga ubilo! Učinio si, zaista, nešto vrlo ružno!&quot;"/>
		<aya index="75" text="&quot;Ne rekoh li ja tebi&quot; – reče onaj – &quot;da ti, doista, nećeš moći izdržati sa mnom?&quot;"/>
		<aya index="76" text="&quot;Ako te i poslije ovoga za bilo šta upitam&quot; – reče – &quot;onda se nemoj sa mnom družiti. Eto sam ti se opravdao!&quot;"/>
		<aya index="77" text="I njih dvojica krenuše; i kad dođoše do jednog grada, zamoliše stanovnike njegove da ih nahrane, ali oni odbiše da ih ugoste. U gradu njih dvojica naiđoše na jedan zid koji tek što se nije srušio, pa ga onaj prezida i ispravi. &quot;Mogao si&quot; – reče Musa – &quot;uzeti za to nagradu.&quot;"/>
		<aya index="78" text="&quot;Sada se rastajemo ja i ti!&quot; – reče onaj – &quot;pa da ti objasnim zbog čega se nisi mogao strpiti."/>
		<aya index="79" text="Što se one lađe tiče – ona je vlasništvo siromaha koji rade na moru, i ja sam je oštetio jer je pred njima bio jedan vladar koji je svaku ispravnu lađu otimao;"/>
		<aya index="80" text="što se onoga dječaka tiče – roditelji njegovi su vjernici, pa smo se pobojali da ih on neće na nasilje i nevjerovanje navratiti,"/>
		<aya index="81" text="a mi želimo da im Gospodar njihov, umjesto njega, dâ boljeg i čestitijeg od njega, i milostivijeg;"/>
		<aya index="82" text="a što se onoga zida tiče – on je dvojice dječaka, siročadi iz grada, a pod njim je zakopano njihovo blago. Otac njihov je bio dobar čovjek i Gospodar tvoj želi, iz milosti Svoje, da oni odrastu i izvade blago svoje. Sve to ja nisam uradio po svome rasuđivanju. Eto to je objašnjenje za tvoje nestrpljenje!&quot;"/>
		<aya index="83" text="I pitaju te o Zulkarnejnu. Reci: &quot;Kazaću vam o njemu neke vijesti.&quot;"/>
		<aya index="84" text="Mi smo mu dali vlast na Zemlji i omogućili mu da izvrši ono što želi."/>
		<aya index="85" text="I on pođe."/>
		<aya index="86" text="Kad stiže do mjesta gdje Sunce zalazi, učini mu se kao da zalazi u jedan mutan izvor i nađe u blizini njegovoj jedan narod. &quot;O Zulkarnejne&quot; – rekosmo Mi – &quot;ili ćeš ih kazniti ili ćeš s njima lijepo postupiti?&quot;"/>
		<aya index="87" text="&quot;Onoga ko ostane mnogobožac&quot; – reče – &quot;kaznićemo, a poslije će se svome Gospodaru vratiti, pa će ga i On teškom mukom mučiti."/>
		<aya index="88" text="A onome ko bude vjerovao i dobra djela činio – nagrada najljepša, i s njim ćemo blago postupiti.&quot;"/>
		<aya index="89" text="I on opet pođe."/>
		<aya index="90" text="I kad stiže do mjesta gdje Sunce izlazi, on nađe da ono izlazi iznad jednog naroda kome Mi nismo dali da se od njega bilo čime zakloni."/>
		<aya index="91" text="I on postupi s njima isto onako kako je s onima prije postupio."/>
		<aya index="92" text="I on pođe."/>
		<aya index="93" text="Kad stiže između dvije planine, nađe ispred njih narod koji je jedva govor razumijevao."/>
		<aya index="94" text="&quot;O Zulkarnejne&quot; – rekoše oni – &quot;Jedžudž i Medžudž čine nered po Zemlji, pa hoćeš li da između nas i njih zid podigneš, mi ćemo te nagraditi.&quot;"/>
		<aya index="95" text="&quot;Bolje je ono što mi je Gospodar moj dao&quot; – reče on. &quot;Nego, samo vi pomozite meni što više možete, i ja ću između vas i njih zid podići."/>
		<aya index="96" text="Donesite mi velike komade gvožđa!&quot; I kad on izravna dvije strane brda, reče: &quot;Pūšite!&quot; A kad ga usija, reče: &quot;Donesite mi rastopljen mjed da ga zalijem.&quot;"/>
		<aya index="97" text="I tako oni nisu mogli ni da ga pređu niti su ga mogli prokopati."/>
		<aya index="98" text="&quot;Ovo je blagodat Gospodara moga!&quot; – reče on. &quot;A kada se prijetnja Gospodara moga ispuni, On će ga sa zemljom sravniti, a prijetnja Gospodara moga će se, sigurno, ispuniti.&quot;"/>
		<aya index="99" text="I Mi ćemo tada učiniti da se jedni od njih kao talasi sudaraju s drugima. I puhnuće se u rog, pa ćemo ih sve sakupiti,"/>
		<aya index="100" text="i toga dana ćemo nevjernicima Džehennem jasno pokazati,"/>
		<aya index="101" text="onima čije su oči bile koprenom zastrte, da o dokazima Mojim razmisle, onima koji nisu htjeli ništa čuti."/>
		<aya index="102" text="Zar nevjernici misle da pored Mene mogu za bogove uzimati robove Moje? Mi smo, doista, za prebivalište nevjernicima pripremili Džehennem."/>
		<aya index="103" text="Reci: &quot;Hoćete li da vam kažemo čija djela neće nikako priznata biti,"/>
		<aya index="104" text="čiji će trud u životu na ovome svijetu uzaludan biti, a koji će misliti da je dobro ono što rade?"/>
		<aya index="105" text="To su oni koji u dokaze Gospodara svoga ne budu vjerovali i koji budu poricali da će pred Njega izići; zbog toga će trud njihov uzaludan biti i na Sudnjem danu im nikakva značaja nećemo dati."/>
		<aya index="106" text="Njima će kazna Džehennem biti, zato što su nevjernici bili i što su se dokazima Mojim i poslanicima Mojim rugali.&quot;"/>
		<aya index="107" text="Onima koji budu vjerovali i dobra djela činili – džennetske bašče će prebivalište biti,"/>
		<aya index="108" text="vječno će u njima boraviti i neće poželjeti da ih nečim drugim zamijene."/>
		<aya index="109" text="Reci: &quot;Kad bi more bilo mastilo da se ispišu riječi Gospodara moga, more bi presahlo, ali ne i riječi Gospodara moga, pa i kad bismo se pomogli još jednim sličnim.&quot;"/>
		<aya index="110" text="Reci: &quot;Ja sam čovjek kao i vi, meni se objavljuje da je vaš Bog – jedan Bog. Ko žudi da od Gospodara svoga bude lijepo primljen, neka čini dobra djela i neka, klanjajući se Gospodaru svome, Njemu nikoga ne pridružuje!&quot;"/>
	</sura>
	<sura index="19" name="مريم">
		<aya index="1" text="Kāf Hā Jā Ajīn Sād."/>
		<aya index="2" text="Kazivanje o milosti Gospodara tvoga prema robu Njegovu Zekerijjau,"/>
		<aya index="3" text="kad je on Gospodara svoga tiho zovnuo,"/>
		<aya index="4" text="i rekao: &quot;Gospodaru moj, kosti su mi oronule i glava osijedjela, a nikada nisam, kad sam Ti, Gospodaru moj, molbu uputio, nesretan ostao."/>
		<aya index="5" text="Bojim se rođaka svojih po krvi poslije mene, a žena mi je nerotkinja, zato mi pokloni od Sebe sina"/>
		<aya index="6" text="da naslijedi mene i porodicu Jakubovu, i učini, Gospodaru moj, da budeš s njim zadovoljan.&quot;"/>
		<aya index="7" text="&quot;O Zekerijja, javljamo ti radosnu vijest da će ti se dječak roditi, ime će mu Jahja biti, nikome prije njega to ime nismo htjeli dati.&quot;"/>
		<aya index="8" text="&quot;Gospodaru moj&quot; – reče on – &quot;kako ću imati sina kad mi je žena nerotkinja, a već sam duboku starost doživio?&quot;"/>
		<aya index="9" text="&quot;Eto tako!&quot; – reče. &quot;Gospodar tvoj je rekao: 'To je Meni lahko, i tebe sam ranije stvorio, a nisi ništa bio.'&quot;"/>
		<aya index="10" text="&quot;Gospodaru moj&quot; – reče – &quot;daj mi neki znak!&quot; – &quot;Znak će ti biti to što tri noći nećeš s ljudima razgovarati, a zdrav ćeš biti.&quot;"/>
		<aya index="11" text="I on iziđe iz hrama u narod svoj i znakom im dade na znanje: &quot;Hvalite Ga ujutro i navečer!&quot;"/>
		<aya index="12" text="&quot;O Jahja, prihvati Knjigu odlučno!&quot; – a dadosmo mu mudrost još dok je dječak bio"/>
		<aya index="13" text="i nježnost i čednost, i čestit je bio"/>
		<aya index="14" text="i roditeljima svojima bio je dobar, i nije bio drzak i nepristojan."/>
		<aya index="15" text="I neka je mir njemu na dan kada se rodio i na dan kada je umro i na dan kad bude iz mrtvih ustao!"/>
		<aya index="16" text="I spomeni u Knjizi Merjemu: kada se od ukućana svojih na istočnu stranu povukla"/>
		<aya index="17" text="i jedan zastor da se od njih zakloni uzela, Mi smo k njoj meleka Džibrila poslali i on joj se prikazao u liku savršeno stvorena muškarca."/>
		<aya index="18" text="&quot;Utječem se Milostivom od tebe, ako se Njega bojiš!&quot; – uzviknu ona."/>
		<aya index="19" text="&quot;A ja sam upravo izaslanik Gospodara tvoga&quot; – reče on – &quot;da ti poklonim dječaka čista!&quot;"/>
		<aya index="20" text="&quot;Kako ću imati dječaka&quot; – reče ona – &quot;kad me nijedan muškarac dodirnuo nije, a ja nisam nevaljalica!&quot;"/>
		<aya index="21" text="&quot;To je tako!&quot; – reče on. &quot;Gospodar tvoj je rekao: 'To je Meni lahko', i zato da ga učinimo znamenjem ljudima i znakom milosti Naše. Tako je unaprijed određeno!&quot;"/>
		<aya index="22" text="I ona zanese i bremenita se skloni daleko negdje."/>
		<aya index="23" text="I porođajni bolovi prisiliše je da dođe do stabla jedne palme. &quot;Kamo sreće da sam ranije umrla i da sam potpuno u zaborav pala!&quot; – uzviknu ona."/>
		<aya index="24" text="I melek je, koji je bio niže nje, zovnu: &quot;Ne žalosti se, Gospodar tvoj je dao da niže tebe potok poteče."/>
		<aya index="25" text="Zatresi palmino stablo, posuće po tebi datule svježe,"/>
		<aya index="26" text="pa jedi i pij i budi vesela! A ako vidiš čovjeka kakva, ti reci: 'Ja sam se zavjetovala Milostivom da ću šutjeti, i danas ni s kim neću govoriti.'&quot;"/>
		<aya index="27" text="I dođe ona s njim porodici svojoj, noseći ga. &quot;O Merjemo&quot; – rekoše oni – &quot;učinila si nešto nečuveno!"/>
		<aya index="28" text="Ej ti, koja u čednosti ličiš Harunu, otac ti nije bio nevaljao, a ni mati tvoja nije bila nevaljalica.&quot;"/>
		<aya index="29" text="A ona im na njega pokaza. &quot;Kako da govorimo djetetu u bešici?&quot; – rekoše."/>
		<aya index="30" text="&quot;Ja sam Allahov rob&quot; – ono reče – &quot;meni će On Knjigu dati i vjerovjesnikom me učiniti"/>
		<aya index="31" text="i učiniće me, gdje god budem, blagoslovljenim, i narediće mi da dok sam živ molitvu obavljam i milostinju udjeljujem,"/>
		<aya index="32" text="i da majci svojoj budem dobar, a neće mi dopustiti da budem drzak i nepristojan."/>
		<aya index="33" text="I neka je mir nada mnom na dan kada sam se rodio i na dan kada budem umro i na dan kada budem iz mrtvih ustajao!&quot;"/>
		<aya index="34" text="To je Isa, sin Merjemin – to je prava istina o njemu – onaj u koga oni sumnjaju."/>
		<aya index="35" text="Nezamislivo je da Allah ima dijete, hvaljen neka je On! Kad nešto odluči, On za to rekne samo: &quot;Budi!&quot; – i ono bude."/>
		<aya index="36" text="Allah je, uistinu, i moj i vaš Gospodar, zato se klanjajte samo Njemu! To je Pravi put."/>
		<aya index="37" text="I sljedbenici Knjige su se o njemu u mišljenju podvojili, pa teško onima koji ne vjeruju kada budu na Danu velikom prisutni!"/>
		<aya index="38" text="Kako će dobro čuti i kako će dobro vidjeti onoga Dana kad pred Nas stanu! A nevjernici su sada u očitoj zabludi!"/>
		<aya index="39" text="I opomeni ih na Dan tuge kada će biti s polaganjem računa završeno, a oni su ravnodušni bili i nisu vjerovali."/>
		<aya index="40" text="Mi ćemo Zemlju i one koji žive na njoj naslijediti i Nama će se oni vratiti."/>
		<aya index="41" text="Spomeni, u Knjizi, Ibrahima! On je bio istinoljubiv, vjerovjesnik."/>
		<aya index="42" text="Kada je rekao ocu svome: &quot;O oče moj, zašto se klanjaš onome koji niti čuje niti vidi, niti ti može od ikakve koristi biti?"/>
		<aya index="43" text="O oče moj, meni dolazi znanje, a ne tebi; zato mene slijedi, i ja ću te na Pravi put uputiti;"/>
		<aya index="44" text="o oče moj, ne klanjaj se šejtanu, šejtan je Milostivome uvijek neposlušan;"/>
		<aya index="45" text="o oče moj, bojim se da te od Milostivog ne stigne kazna, pa da budeš šejtanu drug&quot; –"/>
		<aya index="46" text="otac njegov je rekao: &quot;Zar ti mrziš božanstva moja, o Ibrahime? Ako se ne okaniš, zbilja ću te kamenjem potjerati, zato me za dugo vremena napusti!&quot;"/>
		<aya index="47" text="&quot;Mir tebi!&quot; – reče Ibrahim. &quot;Moliću Gospodara svoga da ti oprosti, jer On je vrlo dobar prema meni."/>
		<aya index="48" text="I napustiću i vas i sve one kojima se mimo Allaha klanjate i klanjaću se Gospodaru svome; nadam se da neću biti nesretan u klanjanju Gospodaru svome.&quot;"/>
		<aya index="49" text="I pošto napusti njih i one kojima su se, mimo Allaha, klanjali, Mi mu Ishaka i Jakuba darovasmo, i obojicu vjerovjesnicima učinismo"/>
		<aya index="50" text="i darovasmo im svako dobro i učinismo da budu hvaljeni i po dobru spominjani."/>
		<aya index="51" text="I spomeni u Knjizi Musaa! On je bio iskren i bio je poslanik, vjerovjesnik."/>
		<aya index="52" text="Mi smo ga s desne strane Tura zovnuli i Sebi ga približili da čuje riječi Naše,"/>
		<aya index="53" text="i darovali smo mu milošću Našom kao vjerovjesnika brata njegova Haruna."/>
		<aya index="54" text="I spomeni u Knjizi Ismaila! On je ispunjavao dato obećanje i bio poslanik, vjerovjesnik,"/>
		<aya index="55" text="i tražio je od čeljadi svoje da molitvu obavljaju i da milostinju udjeljuju, i Gospodar njegov je bio njima zadovoljan."/>
		<aya index="56" text="I spomeni u Knjizi Idrisa! On je bio istinoljubiv i vjerovjesnik,"/>
		<aya index="57" text="i Mi smo ga na visoko mjesto digli."/>
		<aya index="58" text="To su ti vjerovjesnici koje je Allah milošću Svojom obasuo, potomci Ademovi i onih koje smo sa Nuhom nosili, i potomci Ibrahimovi i Israilovi, i onih koje smo uputili i odabrali. Kad bi im se ajeti Milostivog čitali, oni bi licem na tle padali i plakali."/>
		<aya index="59" text="A njih smijeniše zli potomci, koji molitvu napustiše i za požudama pođoše; oni će sigurno zlo proći;"/>
		<aya index="60" text="ali oni koji su se pokajali, i vjerovali, i dobro činili, njima se neće nikakva nepravda učiniti, oni će u Džennet ući,"/>
		<aya index="61" text="u edenske vrtove koje je Milostivi robovima Svojim obećao zato što su u njih vjerovali, a nisu ih vidjeli – a obećanje Njegovo će se doista ispuniti –"/>
		<aya index="62" text="u njima prazne besjede neće slušati, već samo: &quot;Mir!&quot; i u njima će i ujutro i navečer opskrbljeni biti."/>
		<aya index="63" text="Daćemo da takav Džennet naslijedi onaj od robova Naših koji se bude grijeha klonio."/>
		<aya index="64" text="&quot;Mi smo u Džennet ušli samo dobrotom Gospodara tvoga, On je vladar svega, On zna budućnost našu i prošlost našu i ono što je između toga&quot; – govoriće. Gospodar tvoj ne zaboravlja."/>
		<aya index="65" text="On je Gospodar nebesa i Zemlje i onoga što je između njih, zato se samo Njemu klanjaj i u tome budi istrajan! Znaš li da ime Njegovo ima iko?"/>
		<aya index="66" text="Čovjek kaže: &quot;Zar ću, kad umrem, zbilja biti oživljen?&quot;"/>
		<aya index="67" text="A zar se čovjek ne sjeća da smo ga još prije stvorili, a da nije bio ništa?"/>
		<aya index="68" text="I tako mi Gospodara tvoga, Mi ćemo i njih i šejtane sakupiti, zatim ćemo ih dovesti da oko Džehennema na koljenima kleče,"/>
		<aya index="69" text="a onda ćemo iz svake skupine izdvojiti one koji su prema Milostivome najdrskiji bili,"/>
		<aya index="70" text="jer Mi dobro znamo one koji su najviše zaslužili da u njemu gore."/>
		<aya index="71" text="I svaki od vas će do njega stići! Gospodar tvoj se, sigurno, tako obavezao!"/>
		<aya index="72" text="Zatim ćemo one koji su se grijeha klonili spasiti, a nevjernike ćemo da u njemu na koljenima kleče ostaviti."/>
		<aya index="73" text="Kad su im se Naši jasni ajeti kazivali, onda su oni koji nisu vjerovali govorili onima koji su vjerovali: &quot;Ili smo mi ili vi u boljem položaju i ko ima više pobornika?&quot;"/>
		<aya index="74" text="A koliko smo Mi prije njih naroda uništili koji su blagom i izgledom divljenje izazivali!"/>
		<aya index="75" text="Reci: &quot;Onome ko je u zabludi, neka Milostivi dug život dâ!&quot; – Ali kad takvi dožive da se opomene ostvare, bilo kazna, bilo Smak svijeta, zbilja će saznati ko je u gorem položaju i ko ima pobornika manje –"/>
		<aya index="76" text="i Allah će pomoći onima koji su na Pravome putu! A dobra djela koja vječno ostaju – od Gospodara tvoga biće bolje nagrađena i ljepše uzvraćena."/>
		<aya index="77" text="Zar nisi vidio onoga koji u dokaze Naše ne vjeruje i govori: &quot;Zacijelo će mi biti dato bogatstvo i djeca!&quot;"/>
		<aya index="78" text="Ili je on budućnost prozreo ili je od Milostivog obećanje primio?"/>
		<aya index="79" text="Nijedno! Mi ćemo ono što on govori zapisati i patnju mu veoma produžiti,"/>
		<aya index="80" text="a ono što smo mu dali – naslijediti, i sam samcat će Nam se vratiti."/>
		<aya index="81" text="Oni kao zagovornike nekakva božanstva, a ne Allaha, uzimaju."/>
		<aya index="82" text="A ne valja tako! Božanstva ta će poreći da su im se klanjali, i biće im protivnici."/>
		<aya index="83" text="Zar ne vidiš da Mi nevjernike šejtanima prepuštamo da ih što više na zlo navraćaju?"/>
		<aya index="84" text="Zato ne traži da što prije stradaju, Mi im polako dane odbrajamo!"/>
		<aya index="85" text="Onoga Dana kada čestitē kao uzvanike pred Milostivim sakupimo,"/>
		<aya index="86" text="a kad u Džehennem žedne grješnike potjeramo,"/>
		<aya index="87" text="niko se ni za koga neće moći zauzimati, osim onoga kome Milostivi dopusti."/>
		<aya index="88" text="Oni govore: &quot;Milostivi je uzeo dijete!&quot; –"/>
		<aya index="89" text="Vi, doista, nešto odvratno govorite!"/>
		<aya index="90" text="Gotovo da se nebesa raspadnu, a Zemlja provali i planine zdrobe"/>
		<aya index="91" text="što Milostivom pripisuju dijete."/>
		<aya index="92" text="Nezamislivo je da Milostivi ima dijete –"/>
		<aya index="93" text="ta svi će oni, i oni na nebesima i oni na Zemlji, kao robovi u Milostivog tražiti utočište!"/>
		<aya index="94" text="On ih je sve zapamtio i tačno izbrojio,"/>
		<aya index="95" text="i svi će Mu na Sudnjem danu doći pojedinačno."/>
		<aya index="96" text="One koji su vjerovali i dobra djela činili Milostivi će, sigurno, voljenim učiniti."/>
		<aya index="97" text="Mi smo Kur'an učinili lahkim, na tvome jeziku, da bi njime one koji se Allaha boje i grijeha klone obradovao, a inadžije nepopustljive opomenuo."/>
		<aya index="98" text="A koliko smo samo naroda prije njih uništili! Da li ijednog od njih vidiš i da li i najslabiji glas njihov čuješ?"/>
	</sura>
	<sura index="20" name="طه">
		<aya index="1" text="Tā Hā."/>
		<aya index="2" text="Ne objavljujemo Kur'an da se mučiš,"/>
		<aya index="3" text="već da bude pouka onome koji se boji –"/>
		<aya index="4" text="objavljuje ga Stvoritelj Zemlje i nebesa visokih,"/>
		<aya index="5" text="Milostivi, koji upravlja svemirom svim."/>
		<aya index="6" text="Njegovo je što je na nebesima i što je na Zemlji i što je između njih i što je pod zemljom!"/>
		<aya index="7" text="Ako se ti glasno moliš – pa, On zna i što drugom tajno rekneš i što samo pomisliš!"/>
		<aya index="8" text="Allah, drugog boga osim Njega nema, najljepša imena ima!"/>
		<aya index="9" text="A da li je do tebe doprla vijest o Musau,"/>
		<aya index="10" text="kada je vatru ugledao pa čeljadi svojoj rekao: &quot;Ostanite vi tu, ja sam vatru vidio, možda ću vam nekakvu glavnju donijeti ili ću pored vatre naći nekoga ko će mi put pokazati.&quot;"/>
		<aya index="11" text="A kad do nje dođe, neko ga zovnu: &quot;O Musa,"/>
		<aya index="12" text="Ja sam, uistinu, Gospodar tvoj! Izuj, zato, obuću svoju, ti si, doista, u blagoslovljenoj dolini Tuva."/>
		<aya index="13" text="Tebe sam izabrao, zato ono što ti se objavljuje slušaj!"/>
		<aya index="14" text="Ja sam, uistinu, Allah, drugog boga, osim Mene, nema; zato se samo Meni klanjaj i molitvu obavljaj – da bih ti uvijek na umu bio!"/>
		<aya index="15" text="Čas oživljenja će sigurno doći – od svakog ga tajim – kad će svaki čovjek prema trudu svome nagrađen ili kažnjen biti."/>
		<aya index="16" text="I neka te zato nikako ne odvrati od vjerovanja u nj onaj koji u njega ne vjeruje i koji slijedi strast svoju, pa da budeš izgubljen."/>
		<aya index="17" text="A šta ti je to u desnoj ruci, o Musa?&quot;"/>
		<aya index="18" text="&quot;Ovo je moj štap&quot; – odgovori on – &quot;kojim se poštapam i kojim lišće ovcama svojim skidam, a služi mi i za druge potrebe.&quot;"/>
		<aya index="19" text="&quot;Baci ga, o Musa!&quot; – reče On."/>
		<aya index="20" text="I on ga baci, kad on – zmija koja mili."/>
		<aya index="21" text="&quot;Uzmi je i ne boj se&quot; – reče On – &quot;Mi ćemo je vratiti u ono što je bila prije."/>
		<aya index="22" text="I uvuci ruku pod pazuho svoje, ruka će se pojaviti bijela, ali ne bolesna; i eto – znamenje drugo,"/>
		<aya index="23" text="da ti pokažemo neka od Naših velikih čuda."/>
		<aya index="24" text="Idi faraonu jer je u zlu svaku mjeru prevršio!&quot;"/>
		<aya index="25" text="&quot;Gospodaru moj&quot; – reče Musa – &quot;učini prostranim prsa moja"/>
		<aya index="26" text="i olakšaj zadatak moj;"/>
		<aya index="27" text="odriješi uzao sa jezika moga"/>
		<aya index="28" text="da bi razumjeli govor moj"/>
		<aya index="29" text="i podaj mi za pomoćnika iz porodice moje"/>
		<aya index="30" text="Haruna, brata mog;"/>
		<aya index="31" text="osnaži me njime"/>
		<aya index="32" text="i učini drûgom u zadatku mome,"/>
		<aya index="33" text="da bismo Te mnogo hvalili"/>
		<aya index="34" text="i da bismo Te mnogo spominjali,"/>
		<aya index="35" text="Ti, uistinu, znaš za nas.&quot;"/>
		<aya index="36" text="&quot;Udovoljeno je molbi tvojoj, o Musa!&quot; – reče On –"/>
		<aya index="37" text="&quot;a ukazali smo ti milost Svoju još jednom,"/>
		<aya index="38" text="kada smo majku tvoju nadahnuli onim što se samo nadahnućem stječe:"/>
		<aya index="39" text="'Metni ga u sanduk i u rijeku baci, rijeka će ga na obalu izbaciti, pa će ga i Moj i njegov neprijatelj prihvatiti.' I Ja sam učinio da te svako voli i da rasteš pod okom Mojim."/>
		<aya index="40" text="Kada je sestra tvoja otišla i rekla: 'Hoćete li da vam pokažem onu koja će se o njemu brinuti?' – Mi smo te majci tvojoj povratili da se raduje i da više ne tuguje. A ti si ubio jednog čovjeka, pa smo te Mi brige oslobodili i iz raznih nevolja te spasili. I ti si ostao godinama među stanovnicima Medjena, zatim si, o Musa, u pravo vrijeme došao"/>
		<aya index="41" text="i Ja sam te za Sebe izabrao."/>
		<aya index="42" text="Idite ti i brat tvoj, sa dokazima Mojim, i neka sam vam Ja uvijek na pameti,"/>
		<aya index="43" text="idite faraonu, on se, doista, osilio,"/>
		<aya index="44" text="pa mu blagim riječima govorite, ne bi li razmislio ili se pobojao!&quot;"/>
		<aya index="45" text="&quot;Gospodaru naš&quot; – rekoše oni – &quot;bojimo se da nas odmah na muke ne stavi ili da svaku mjeru zla ne prekorači.&quot;"/>
		<aya index="46" text="&quot;Ne bojte se!&quot; – reče On – &quot;Ja sam s vama, Ja sve čujem i vidim."/>
		<aya index="47" text="Idite k njemu i recite: 'Mi smo poslanici Gospodara tvoga, pusti sinove Israilove da idu s nama i nemoj ih mučiti! Donijeli smo ti dokaz od Gospodara tvoga, a nek živi u miru onaj koji Pravi put slijedi!"/>
		<aya index="48" text="Nama se objavljuje da će, sigurno, stići kazna onoga koji ne povjeruje i glavu okrene.'&quot;"/>
		<aya index="49" text="&quot;Pa ko je Gospodar vaš, o Musa?&quot; – upita faraon."/>
		<aya index="50" text="&quot;Gospodar naš je Onaj koji je svemu onom što je stvorio dao ono što mu je potrebno, zatim ga, kako da se time koristi, nadahnuo.&quot;"/>
		<aya index="51" text="&quot;A šta je sa narodima davnašnjim?&quot; – upita on."/>
		<aya index="52" text="&quot;O njima zna sve Gospodar moj, u Knjizi je, Gospodaru mome ništa nije skriveno i On ništa ne zaboravlja."/>
		<aya index="53" text="On je za vas Zemlju posteljom učinio i po njoj vam prolaze utro, i On spušta s neba kišu!&quot; – Samo Mi dajemo da uz njenu pomoć u parovima niče bilje raznovrsno."/>
		<aya index="54" text="Jedite i napasajte stoku svoju! To su dokazi za one koji pameti imaju."/>
		<aya index="55" text="Od zemlje vas stvaramo i u nju vas vraćamo i iz nje ćemo vas po drugi put izvesti."/>
		<aya index="56" text="I Mi smo faraonu sve dokaze Naše pokazali, ali je on ipak porekao i da povjeruje odbio."/>
		<aya index="57" text="&quot;Zar si došao da nas pomoću vradžbine svoje iz zemlje naše izvedeš, o Musa?&quot; – upitao je."/>
		<aya index="58" text="&quot;I mi ćemo tebi vradžbinu sličnu ovoj doista pripremiti! Zakaži nam ročište koga ćemo se i mi i ti pridržavati, onako kako odgovara i nama i tebi!&quot;"/>
		<aya index="59" text="&quot;Neka ročište bude za praznik&quot; – reče Musa – &quot;i nek se narod izjutra sakupi.&quot;"/>
		<aya index="60" text="I faraon ode, sakupi čarobnjake svoje i poslije dođe."/>
		<aya index="61" text="&quot;Teško vama!&quot; – reče im Musa. &quot;Ne iznosite laži o Allahu, pa da vas On kaznom uništi; a, sigurno, neće uspjeti onaj koji laži iznosi!&quot;"/>
		<aya index="62" text="I oni se, tiho šapćući, stadoše o svome poslu između sebe raspravljati."/>
		<aya index="63" text="&quot;Ova dvojica su čarobnjaci&quot; – rekoše jedni drugima – &quot;hoće vas vradžbinama svojim iz zemlje vaše izvesti i uništiti vjeru vašu prelijepu;"/>
		<aya index="64" text="zato lukavstvo svoje pametno pripremite, a onda u red stanite. Ko danas pobijedi, sigurno će postići šta želi!&quot;"/>
		<aya index="65" text="&quot;O Musa&quot; – rekoše oni – &quot;hoćeš li ti ili ćemo najprije mi baciti?&quot;"/>
		<aya index="66" text="&quot;Bacite vi!&quot; – reče on – i odjednom mu se pričini da se konopi njihovi i štapovi njihovi, zbog vradžbine njihove, kreću,"/>
		<aya index="67" text="i Musa u sebi osjeti zebnju."/>
		<aya index="68" text="&quot;Ne boj se!&quot; – rekosmo Mi – &quot;ti ćeš, doista, pobijediti!"/>
		<aya index="69" text="Samo baci to što ti je u desnoj ruci, progutaće ono što su oni napravili, jer je ono što su oni napravili samo varka čarobnjaka, a čarobnjak neće, ma gdje došao, uspjeti.&quot;"/>
		<aya index="70" text="I čarobnjaci se baciše licem na tle govoreći: &quot;Mi vjerujemo u Musaova i Harunova Gospodara!&quot;"/>
		<aya index="71" text="&quot;Vi ste mu povjerovali&quot; – viknu faraon – &quot;prije nego što sam vam ja dopustio! On je učitelj vaš, on vas je vradžbini naučio i ja ću vam, zacijelo, unakrst ruke i noge vaše odsjeći i po stablima palmi vas razapeti i sigurno ćete saznati ko je od nas u mučenju strašniji i istrajniji!&quot;"/>
		<aya index="72" text="&quot;Mi nećemo tebe staviti iznad jasnih dokaza koji su nam došli, tako nam Onoga koji nas je stvorio!&quot; – odgovoriše oni – &quot;pa čini što hoćeš; to možeš učiniti samo u životu na ovome svijetu!"/>
		<aya index="73" text="Mi vjerujemo u Gospodara našeg da bi nam grijehe naše oprostio i vradžbine na koje si nas ti primorao. A Allah bolje nagrađuje i kažnjava trajnije.&quot;"/>
		<aya index="74" text="Onoga koji pred Gospodara svoga kao nevjernik iziđe čeka Džehennem, u njemu neće ni umrijeti ni živjeti;"/>
		<aya index="75" text="a one koji pred Njega iziđu kao vjernici, a koji su dobra djela činili – njih sve čekaju visoki stepeni,"/>
		<aya index="76" text="edenski vrtovi kroz koje će rijeke teći, u njima će oni vječno ostati, i to će biti nagrada za one koji se budu od grijeha očistili."/>
		<aya index="77" text="I Mi objavismo Musau: &quot;Noću izvedi robove Moje i s njima suhim putem kroz more prođi, ne strahujući da će te oni stići i da ćeš se utopiti.&quot;"/>
		<aya index="78" text="A faraon je za njima s vojskama svojim krenuo, ali su ih talasi mora prekrili;"/>
		<aya index="79" text="faraon je narod svoj u zabludu doveo, a nije na Pravi put izveo."/>
		<aya index="80" text="O sinovi Israilovi, Mi smo vas od neprijatelja vašeg izbavili, i na desnu stranu Tura vas doveli, i manu i prepelice vam slali."/>
		<aya index="81" text="&quot;Jedite ukusna jela kojima vas opskrbljujemo i ne budite u tome obijesni da vas ne bi snašla srdžba Moja; a koga snađe srdžba Moja – nastradao je!"/>
		<aya index="82" text="Ja ću sigurno oprostiti onome koji se pokaje i uzvjeruje i dobra djela čini, i koji zatim na Pravome putu istraje.&quot;"/>
		<aya index="83" text="&quot;A zašto si prije naroda svoga požurio, o Musa?&quot;"/>
		<aya index="84" text="&quot;Evo ide za mnom&quot; – odgovori on – &quot;a požurio sam k Tebi, Gospodaru moj, da budeš zadovoljan.&quot;"/>
		<aya index="85" text="&quot;Mi smo narod tvoj poslije tvog odlaska u iskušenje doveli&quot; – reče On – &quot;njega je zaveo Samirija.&quot;"/>
		<aya index="86" text="I Musa se narodu svome vrati srdit i žalostan. &quot;O narode moj&quot; – reče – &quot;zar vam Gospodar vaš nije dao lijepo obećanje? Zar vam se vrijeme oduljilo, ili hoćete da vas stigne srdžba Gospodara vašeg, pa se zato niste držali obećanja koje ste mi dali!&quot;"/>
		<aya index="87" text="&quot;Nismo prekršili dato ti obećanje od svoje volje&quot; – odgovoriše. &quot;Bili smo natovareni teretima, nakitom narodnim, pa smo to bacili.&quot; A to isto uradio je i Samirija,"/>
		<aya index="88" text="pa im izlio tele koje je davalo glas kao da mûčē, i oni su onda rekli: &quot;Ovo je vaš bog i Musaov bog, on ga je zaboravio!&quot;"/>
		<aya index="89" text="Zar oni nisu vidjeli da im ono ni riječi ne odgovara i da od njih ne može nikakvu nevolju otkloniti niti im ikakvu korist pribaviti?"/>
		<aya index="90" text="A njima je Harun još prije govorio: &quot;O narode moj, vi ste njime samo u iskušenje dovedeni; Gospodar vaš je Milostivi, zato slijedite mene i slušajte naređenje moje!&quot;"/>
		<aya index="91" text="&quot;Mi ćemo mu se klanjati sve dok nam se ne vrati Musa&quot; – odgovorili su oni."/>
		<aya index="92" text="&quot;O Harune&quot; – povika Musa – &quot;šta te je spriječilo, kad si ih vidio da su zalutali,"/>
		<aya index="93" text="da za mnom nisi pošao? Zašto nisi naređenje moje poslušao?&quot;"/>
		<aya index="94" text="&quot;O sine majke moje&quot; – reče Harun – &quot;ne hvataj me za bradu i za kosu moju! Ja sam se plašio da ti ne rekneš: 'Razdor si među sinovima Israilovim posijao i nisi postupio onako kako sam ti rekao.'&quot;"/>
		<aya index="95" text="&quot;A šta si to ti htio, o Samirija?&quot; – upita Musa."/>
		<aya index="96" text="&quot;Ja sam vidio ono što oni nisu vidjeli&quot; – odgovori on – &quot;pa sam šaku zemlje ispod izaslanikove stope uzeo i to bacio, i eto tako je u mojoj duši ponikla zla misao.&quot;"/>
		<aya index="97" text="&quot;E onda se gubi!&quot; – reče Musa – &quot;čitavog svog života ćeš govoriti: 'Neka me niko ne dotiče!', a čeka te još i određeni čas koji te neće mimoići. Pogledaj samo ovog tvog 'boga' kojem si se klanjao; mi ćemo ga, sigurno, spaliti i po moru mu prah rasuti."/>
		<aya index="98" text="Vaš bog je – Allah, drugog boga, osim Njega, nema! On sve zna!&quot;"/>
		<aya index="99" text="I tako, eto, kazujemo ti neke vijesti o onima koji su bili i nestali, i objavljujemo ti od Sebe Kur'an."/>
		<aya index="100" text="Ko za njega ne bude mario, na Sudnjem danu će doista teško breme ponijeti,"/>
		<aya index="101" text="vječno će u muci ostati, a jeziv tovar će im na Sudnjem danu biti,"/>
		<aya index="102" text="na Dan kada će se u Rog puhnuti. Toga dana ćemo nevjernike modre sakupiti"/>
		<aya index="103" text="i jedan drugom će tiho govoriti: &quot;Niste ostali više od deset dana.&quot;"/>
		<aya index="104" text="Mi dobro znamo o čemu će oni govoriti kad najrazboritiji između njih rekne: &quot;Ostali ste samo dan jedan!&quot;"/>
		<aya index="105" text="A pitaju te o planinama, pa ti reci: &quot;Gospodar moj će ih u prah pretvoriti i razasuti,"/>
		<aya index="106" text="a mjesta na kojima su bile ravnom ledinom ostaviti,"/>
		<aya index="107" text="ni udubinā ni uzvisinā na Zemlji nećeš vidjeti.&quot;"/>
		<aya index="108" text="Toga dana će se oni glasniku odazvati, moraće ga slijediti i pred Milostivim glasovi će se stišati i ti ćeš samo šapat čuti."/>
		<aya index="109" text="Toga dana će biti od koristi posredovanje samo onoga kome Milostivi dopusti i dozvoli da za nekoga govori."/>
		<aya index="110" text="On zna šta su radili i šta ih čeka, a oni znanjem ne mogu Njega obuhvatiti."/>
		<aya index="111" text="Ljudi će se Živom i Vječnom pokoriti, onaj koji Mu je druge ravnim smatrao svaku nadu će izgubiti,"/>
		<aya index="112" text="a onaj ko je dobra djela činio, a vjernik bio, neće se nepravde ni zakidanja nagrade plašiti."/>
		<aya index="113" text="I eto tako, Mi Kur'an na arapskom jeziku objavljujemo i u njemu opomene ponavljamo da bi se oni grijeha klonili ili da bi ih na poslušnost pobudio."/>
		<aya index="114" text="Neka je uzvišen Allah, Vladar Istiniti! I ne žuri s čitanjem Kur'ana prije nego što ti se objavljivanje njegovo ne završi, i reci: &quot;Gospodaru moj, Ti znanje moje proširi!&quot;"/>
		<aya index="115" text="A Ademu smo odmah u početku naredili; ali on je zaboravio, i nije odlučan bio."/>
		<aya index="116" text="A kad smo melekima rekli: &quot;Sedždu učinite Ademu!&quot; – svi su sedždu učinili, samo Iblis nije htio."/>
		<aya index="117" text="&quot;O Ademe&quot; – rekli smo – &quot;ovaj je doista neprijatelj tebi i tvojoj ženi, zato nikako ne dozvoli da on bude uzrok vašem izlasku iz Dženneta, pa da se onda mučiš."/>
		<aya index="118" text="U njemu nećeš ni ogladnjeti, ni go biti,"/>
		<aya index="119" text="u njemu nećeš ni ožednjeti, ni žegu osjetiti.&quot;"/>
		<aya index="120" text="Ali šejtan mu poče bajati i govoriti: &quot;O Ademe, hoćeš li da ti pokažem drvo besmrtnosti i carstvo koje neće nestati?&quot;"/>
		<aya index="121" text="I njih dvoje pojedoše s njega i ukazaše im se stidna mjesta njihova pa počeše po njima lišće džennetsko stavljati – tako Adem nije Gospodara svoga poslušao i s Puta je skrenuo."/>
		<aya index="122" text="Poslije ga je Gospodar njegov izabranikom učinio, pa mu oprostio i na Pravi put ga uputio."/>
		<aya index="123" text="&quot;Izlazite iz njega svi&quot; – reče On – &quot;jedni drugima ćete neprijatelji biti!&quot; Od Mene će vam uputa dolaziti, i onaj ko bude slijedio uputu Moju neće zalutati i neće nesretan biti."/>
		<aya index="124" text="A onaj ko okrene glavu od Knjige Moje, taj će teškim životom živjeti i na Sudnjem danu ćemo ga slijepim oživiti."/>
		<aya index="125" text="&quot;Gospodaru moj&quot; – reći će – &quot;zašto si me slijepa oživio kada sam vid imao?&quot;"/>
		<aya index="126" text="&quot;Evo zašto&quot; – reći će On: &quot;Dokazi Naši su ti dolazili, ali si ih zaboravljao, pa ćeš danas ti isto tako biti zaboravljen.&quot;"/>
		<aya index="127" text="I tako ćemo Mi kazniti sve one koji se pohotama previše odaju i u dokaze Gospodara svoga ne vjeruju. A patnja na onome svijetu biće, uistinu, bolnija i vječna."/>
		<aya index="128" text="Zar njima nije poznato koliko smo naroda prije njih uništili, onih po čijim nastambama oni hode! To su, zaista, dokazi za ljude pametne."/>
		<aya index="129" text="I da nije ranije izrečene riječi Gospodara tvoga, kazna bi već bila neminovna."/>
		<aya index="130" text="Zato otrpi njihove riječi i obavljaj molitvu, hvaleći Gospodara svoga, prije izlaska Sunca i prije zalaska njegova, i obavljaj je u noćnim satima, i na krajevima dana – da bi bio zadovoljan."/>
		<aya index="131" text="I nikako ne gledaj dugo ljepote ovoga svijeta koje Mi kao užitak raznim sortama nevjernika pružamo, da ih time na kušnju stavimo, ta nagrada Gospodara tvoga je bolja i vječna."/>
		<aya index="132" text="Naredi čeljadi svojoj da molitvu obavljaju i istraj u tome! Mi ne tražimo od tebe da se sam hraniš, Mi ćemo te hraniti! A samo one koji se budu Allaha bojali i grijeha klonili čeka lijep svršetak."/>
		<aya index="133" text="Mnogobošci govore: &quot;Zašto nam ne donese kakvo čudo od Gospodara svoga?&quot; A zar im ne dolazi objašnjenje o onome što ima u davnašnjim listovima?"/>
		<aya index="134" text="A da smo ih kakvom kaznom prije njega uništili, sigurno bi rekli: &quot;Gospodaru naš, zašto nam nisi poslanika poslao, pa bismo riječi Tvoje slijedili prije nego što smo poniženi i osramoćeni postali.&quot;"/>
		<aya index="135" text="Reci: &quot;Svi mi čekamo, pa čekajte i vi, a sigurno ćete saznati ko su bili sljedbenici prave vjere i ko je bio na Pravome putu.&quot;"/>
	</sura>
	<sura index="21" name="الأنبياء">
		<aya index="1" text="Ljudima se bliži čas polaganja računa njihova, a oni, bezbrižni, ne mare za to."/>
		<aya index="2" text="I ne dođe im nijedna nova opomena od Gospodara njihova kojoj se, slušajući je, ne podsmjehuju"/>
		<aya index="3" text="srcā rasijanih. A mnogobošci govore šapatom: &quot;Da li je ovaj nešto drugo do čovjek kao i vi? Zar ćete slijediti vradžbinu, a vidite da jest?&quot;"/>
		<aya index="4" text="&quot;Gospodar moj zna&quot; – reče on – &quot;šta se govori i na nebu i na Zemlji; On sve čuje i sve zna!&quot;"/>
		<aya index="5" text="Oni, čak, govore: &quot;To su samo smušeni snovi; on ga izmišlja; on je pjesnik; neka nam donese kakvo čudo kao i prijašnji poslanici!&quot;"/>
		<aya index="6" text="Nijedan grad koji smo Mi prije njih uništili nije u čudo povjerovao, pa zar će ovi vjerovati?"/>
		<aya index="7" text="I prije tebe smo samo ljude slali kojima smo objavljivali, zato pitajte sljedbenike Knjige ako ne znate vi!"/>
		<aya index="8" text="Mi ih nismo stvarali kao bića koja žive bez hrane, ni oni nisu besmrtni bili."/>
		<aya index="9" text="Poslije smo im obećanje ispunjavali, i njih, i one koje smo htjeli, spašavali, a one koji su nevaljali bili uništavali."/>
		<aya index="10" text="Mi vam Knjigu objavljujemo u kojoj je slava vaša, pa zašto se ne opametite?"/>
		<aya index="11" text="A koliko je bilo nevjerničkih sela i gradova koje smo uništili i poslije kojih smo druge narode podigli!"/>
		<aya index="12" text="I čim bi silu Našu osjetili, kud koji bi se iz njih razbježali."/>
		<aya index="13" text="&quot;Ne bježite, vratite se uživanjima vašim i domovima vašim, možda će vas neko što upitati.&quot;"/>
		<aya index="14" text="&quot;Teško nama&quot; – oni bi govorili – &quot;mi smo, zaista, nevjernici bili!&quot;"/>
		<aya index="15" text="I kukali bi tako sve dok ih ne bismo učinili, kao žito požnjeveno, nepomičnim."/>
		<aya index="16" text="Mi nismo stvorili nebo i Zemlju, i ono što je između njih, da se zabavljamo."/>
		<aya index="17" text="Da smo se htjeli zabavljati, zabavljali bismo se onako kako Nama dolikuje, ali Mi to ne činimo,"/>
		<aya index="18" text="nego istinom suzbijamo laž, istina je uguši i laži nestane; a teško vama zbog onoga što o Njemu iznosite!"/>
		<aya index="19" text="Njegovo je ono što je na nebesima i na Zemlji! A oni koji su kod Njega ne zaziru da Mu se klanjaju, i ne zamaraju se,"/>
		<aya index="20" text="hvale Ga noću i danju, ne malaksavaju."/>
		<aya index="21" text="Zar će kumiri, koje oni od zemlje prave, mrtve oživiti?"/>
		<aya index="22" text="Da Zemljom i nebesima upravljaju drugi bogovi, a ne Allah, poremetili bi se. Pa nek je uzvišen Allah, Gospodar svemira, od onoga što Mu pripisuju!"/>
		<aya index="23" text="On neće biti pitan za ono što radi, a oni će biti pitani."/>
		<aya index="24" text="Zar da pored Njega oni uzimaju bogove?! Reci: &quot;Dokažite!&quot; Ova Knjiga je pouka za moje sljedbenike, a bilo je knjiga i za one koji su prije mene bili i nestali. Međutim, većina njih ne zna istinu, pa zato glave okreću."/>
		<aya index="25" text="Prije tebe nijednog poslanika nismo poslali, a da mu nismo objavili: &quot;Nema boga osim Mene, zato se Meni klanjajte!&quot;"/>
		<aya index="26" text="Oni govore: &quot;Milostivi ima dijete!&quot; Hvaljen neka je On! A meleki su samo robovi poštovani."/>
		<aya index="27" text="Oni ne govore dok On ne odobri i postupaju onako kako On naredi."/>
		<aya index="28" text="On zna šta su radili i šta će uraditi, i oni će se samo za onoga kojim On bude zadovoljan zauzimati, a oni su i sami, iz strahopoštovanja prema Njemu, brižni."/>
		<aya index="29" text="A onoga od njih koji bi rekao: &quot;Ja sam, doista, pored Njega, bog!&quot; – kaznili bismo Džehennemom, jer Mi tako kažnjavamo mnogobošce."/>
		<aya index="30" text="Zar ne znaju nevjernici da su nebesa i Zemlja bili jedna cjelina, pa smo ih Mi raskomadali, i da Mi od vode sve živo stvaramo? I zar neće vjerovati?"/>
		<aya index="31" text="Mi smo po Zemlji nepomične planine razmjestili da ih ona ne potresa, i po njima smo staze i bogaze stvorili da bi oni kuda žele stizali."/>
		<aya index="32" text="I to što je nebeski svod osiguran Naše je djelo, a oni se ipak okreću od znamenja koja su na njemu."/>
		<aya index="33" text="I noć i dan Njegovo su djelo, i Sunce i Mjesec, i svi oni nebeskim svodom plove."/>
		<aya index="34" text="Nijedan čovjek prije tebe nije bio besmrtan; ako ti umreš, zar će oni dovijeka živjeti?"/>
		<aya index="35" text="Svako živo biće smrt će okusiti! Mi vas stavljamo na kušnju i u zlu i u dobru i Nama ćete se vratiti."/>
		<aya index="36" text="Kada te vide nevjernici, samo ti se rugaju: &quot;Je li to onaj koji vaše bogove huli?&quot; A oni sami ne vjeruju kada se spomene Milostivi."/>
		<aya index="37" text="Čovjek je stvoren od žurbe. Pokazaću Ja vama, doista, dokaze Svoje, zato Me ne požurujte!"/>
		<aya index="38" text="Oni govore: &quot;Kada će već jednom ta prijetnja, ako istinu govorite?&quot;"/>
		<aya index="39" text="A da nevjernici znaju da tada neće moći otkloniti vatru od lica svojih i leđa svojih, i da im niko neće moći pružiti pomoć,"/>
		<aya index="40" text="nego će im nenadano doći i zaprepastiti ih i neće je moći nazad vratiti i neće im se vremena dati!"/>
		<aya index="41" text="I prije tebe su poslanike ruglu izvrgavali, pa je one koji su im se rugali stiglo baš ono čemu su se rugali."/>
		<aya index="42" text="Reci: &quot;Ko će vas od Milostivog noću i danju štititi?&quot; Niko! Pa ipak oni od Kur'ana glave okreću."/>
		<aya index="43" text="Zar će ih njihova božanstva, a ne Mi, odbraniti? Ta ona sama sebi ne mogu pomoći, i niko nevjernike od Naše kazne ne može pod okrilje uzeti!"/>
		<aya index="44" text="Mi smo ovima, a i precima njihovim, dali da uživaju, pa su im dani radosti dugi. A zar oni ne vide da Mi u zemlju njihovu dolazimo i da je s krajeva njezinih umanjujemo, pa kako bi oni bili pobjednici?!"/>
		<aya index="45" text="Reci: &quot;Ja vas opominjem Objavom!&quot; – ali, gluhi ne čuju poziv kad se opominju."/>
		<aya index="46" text="A da ih samo dašak kazne Gospodara tvoga dotakne, sigurno bi povikali: &quot;Teško nama, doista smo sami sebi nepravdu učinili!&quot;"/>
		<aya index="47" text="Mi ćemo na Sudnjem danu ispravne terazije postaviti, pa se nikome krivo neće učiniti; ako nešto bude teško koliko zrno gorušice, Mi ćemo za to kazniti ili nagraditi. A dosta je to što ćemo Mi račune ispitivati."/>
		<aya index="48" text="Mi smo Musau i Harunu dali Tevrat, svjetlo i pouku za one koji se budu grijeha klonili,"/>
		<aya index="49" text="za one koji se Gospodara svoga budu bojali i kad ih niko ne vidi, i koji od časa oživljenja budu strepjeli."/>
		<aya index="50" text="A i ovaj Kur'an je blagoslovljena pouka koju objavljujemo, pa zar da ga vi poričete?"/>
		<aya index="51" text="Mi smo još prije Ibrahimu razboritost dali i dobro smo ga poznavali."/>
		<aya index="52" text="Kad on ocu svome i narodu svome reče: &quot;Kakvi su ovo kumiri kojima se i dan i noć klanjate?&quot;"/>
		<aya index="53" text="Oni odgovoriše: &quot;I naši preci su im se klanjali.&quot;"/>
		<aya index="54" text="&quot;I vi ste, a i preci vaši su bili u očitoj zabludi&quot; – reče."/>
		<aya index="55" text="&quot;Govoriš li ti to ozbiljno ili se samo šališ?&quot; – upitaše oni."/>
		<aya index="56" text="&quot;Ne&quot; – reče – &quot;Gospodar vaš je Gospodar nebesa i Zemlje, On je njih stvorio, i ja ću vam to dokazati."/>
		<aya index="57" text="Tako mi Allaha, ja ću, čim se udaljite, vaše kumire udesiti!&quot; –"/>
		<aya index="58" text="I porazbija ih on u komade, osim onog najvećeg, da bi se njemu obratili."/>
		<aya index="59" text="&quot;Ko uradi ovo sa bogovima našim&quot; – povikaše oni – &quot;zaista je nasilnik!&quot;"/>
		<aya index="60" text="&quot;Čuli smo jednog momka kako ih huli&quot; – rekoše – &quot;ime mu je Ibrahim.&quot;"/>
		<aya index="61" text="&quot;Dovedite ga da ga ljudi vide&quot; – rekoše – &quot;da posvjedoče.&quot;"/>
		<aya index="62" text="&quot;Jesi li ti uradio ovo s bogovima našim, o Ibrahime?&quot; – upitaše."/>
		<aya index="63" text="&quot;To je učinio ovaj najveći od njih, pitajte ih ako umiju govoriti&quot; – reče on."/>
		<aya index="64" text="I oni se zamisliše, pa sami sebi rekoše: &quot;Vi ste, zaista, nepravedni!&quot;"/>
		<aya index="65" text="Zatim glave oboriše i rekoše: &quot;Ta ti znaš da ovi ne govore!&quot;"/>
		<aya index="66" text="&quot;Pa zašto se onda, umjesto Allahu, klanjate onima koji vam ne mogu ni koristiti niti od vas kakvu štetu otkloniti?&quot; – upita on."/>
		<aya index="67" text="&quot;Teško vama i onima kojima se, umjesto Allahu, klanjate! Zašto se ne opametite?&quot; –"/>
		<aya index="68" text="&quot;Spalite ga i bogove vaše osvetite, ako hoćete išta učiniti!&quot; – povikaše."/>
		<aya index="69" text="&quot;O vatro&quot; – rekosmo Mi – &quot;postani hladna, i spas Ibrahimu!&quot;"/>
		<aya index="70" text="I oni mu htjedoše postaviti zamku, ali ih Mi onemogućismo"/>
		<aya index="71" text="i spasismo i njega i Luta u zemlju koju smo za ljude blagoslovili,"/>
		<aya index="72" text="i poklonismo mu Ishaka, i Jakuba kao unuka, i sve ih učinismo dobrim,"/>
		<aya index="73" text="i učinismo ih vjerovjesnicima da upućuju prema zapovijedi Našoj, i objavismo im da čine dobra djela, i da molitve obavljaju, i da milostinju udjeljuju, a samo su se Nama klanjali."/>
		<aya index="74" text="I Lutu mudrost i znanje dadosmo i iz grada ga, u kom su stanovnici njegovi odvratne stvari činili, izbavismo – to, uistinu, bijaše narod razvratan i zao –"/>
		<aya index="75" text="i u milost Našu ga uvedosmo; on je, doista, od onih dobrih."/>
		<aya index="76" text="I Nuhu se, kad u davno vrijeme zavapi, odazvasmo i njega i čeljad njegovu od jada velikog spasismo"/>
		<aya index="77" text="i od naroda ga, koji je smatrao neistinitim dokaze Naše, zaštitismo. To bijahu opaki ljudi, pa ih sve potopismo."/>
		<aya index="78" text="I Davudu i Sulejmanu, kada su sudili o usjevu što su ga noću ovce nečije opasle – i Mi smo bili svjedoci suđenju njihovu –"/>
		<aya index="79" text="i učinismo da Sulejman pronikne u to, a obojici smo mudrost i znanje dali. I potčinismo planine i ptice da s Davudom Allaha hvale; to smo Mi bili kadri učiniti."/>
		<aya index="80" text="I naučismo ga da izrađuje pancire za vas da vas štite u borbi s neprijateljem – pa zašto niste zahvalni?"/>
		<aya index="81" text="A Sulejmanu vjetar jaki poslušnim učinismo – po zapovijedi njegovoj je puhao prema zemlji koju smo blagoslovili; a Mi sve dobro znamo;"/>
		<aya index="82" text="i šejtane neke da zbog njega rone, a radili su i poslove druge, i nad njima smo Mi bdjeli."/>
		<aya index="83" text="I Ejjubu se, kada je Gospodaru svome zavapio: &quot;Mene je nevolja snašla, a Ti si od milostivih najmilostiviji!&quot; –"/>
		<aya index="84" text="odazvasmo i nevolju mu koja ga je morila otklonismo i vratismo mu, milošću Našom, čeljad njegovu i uz njih još toliko i da bude pouka onima koji se Nama klanjaju."/>
		<aya index="85" text="I Ismailu, i Idrisu, i Zulkiflu, a svi su oni bili strpljivi."/>
		<aya index="86" text="I obasusmo ih milošću Našom, oni doista bijahu dobri."/>
		<aya index="87" text="I Zunnunu se, kada srdit ode i pomisli da ga nećemo kazniti – pa poslije u tminama zavapi: &quot;Nema boga osim Tebe, hvaljen neka si, a ja sam se zaista ogriješio prema sebi!&quot; –"/>
		<aya index="88" text="odazvasmo i tegobe ga spasismo; eto, tako Mi spašavamo vjernike."/>
		<aya index="89" text="I Zekerijjau se – kada zamoli Gospodara svoga: &quot;Gospodaru moj, ne ostavljaj me sama, a Ti si jedini vječan!&quot; –"/>
		<aya index="90" text="odazvasmo i, izliječivši mu ženu, Jahjaa mu poklonismo. Oni su se trudili da što više dobra učine i molili su Nam se u nadi i strahu, i bili su prema Nama ponizni."/>
		<aya index="91" text="A i onu koja je sačuvala djevičanstvo svoje, u njoj život udahnusmo i nju i sina njezina znamenjem svjetovima učinismo."/>
		<aya index="92" text="Ova vaša vjera – jedina je prava vjera, a Ja sam – vaš Gospodar, zato se samo Meni klanjajte!"/>
		<aya index="93" text="I oni su se između sebe u vjeri podvojili, a svi će se Nama vratiti."/>
		<aya index="94" text="Ko bude dobra djela činio i uz to vjernik bio, trud mu neće lišen nagrade ostati, jer smo mu ga, sigurno, Mi pribilježili."/>
		<aya index="95" text="A nezamislivo je da se stanovnici bilo kojeg naselja koje smo Mi uništili neće Nama vratiti."/>
		<aya index="96" text="I kada se otvore Jedžudž i Medžudž i kada se ljudi budu niz sve strmine žurno spuštali"/>
		<aya index="97" text="i približi se istinita prijetnja, tada će se pogledi nevjernika ukočiti. &quot;Teško nama, mi smo prema ovome ravnodušni bili; mi smo sami sebi nepravdu učinili!&quot;"/>
		<aya index="98" text="I vi, i oni kojima se, pored Allaha, klanjate – bićete gorivo u Džehennemu, a u nj ćete doista ući."/>
		<aya index="99" text="Da su oni bogovi, ne bi u nj ušli, i svi će u njemu vječno boraviti,"/>
		<aya index="100" text="u njemu će prigušeno uzdisati, u njemu ništa radosno neće čuti."/>
		<aya index="101" text="A oni kojima smo još prije lijepu nagradu obećali, oni će od njega daleko biti,"/>
		<aya index="102" text="huku njegovu neće čuti, i vječno će u onome što im budu duše željele uživati,"/>
		<aya index="103" text="neće ih brinuti najveći užas, nego će ih meleki dočekivati: &quot;Evo ovo je vaš dan, vama obećan!&quot; –"/>
		<aya index="104" text="onoga Dana kada smotamo nebesa kao što se smota list papira za pisanje. Onako kako smo prvi put iz ničega stvorili, tako ćemo ponovo iz ništa stvoriti – to je obećanje Naše, Mi smo doista kadri to učiniti."/>
		<aya index="105" text="Mi smo u Zeburu, poslije Tevrata, napisali da će Zemlju Moji čestiti robovi naslijediti."/>
		<aya index="106" text="U ovome je doista pouka za ljude koji se budu Allahu klanjali,"/>
		<aya index="107" text="a tebe smo samo kao milost svjetovima poslali."/>
		<aya index="108" text="Reci: &quot;Meni se objavljuje da je vaš Bog – jedan Bog, zato se samo Njemu klanjajte!&quot;"/>
		<aya index="109" text="I ako oni leđa okrenu, ti reci: &quot;Ja sam vas sve, bez razlike, opomenuo, a ne znam da li je blizu ili daleko ono čime vam se prijeti;"/>
		<aya index="110" text="On zna glasno izgovorene riječi, zna i ono što krijete,"/>
		<aya index="111" text="a ja ne znam da nije to vama iskušenje, i pružanje uživanja još za izvjesno vrijeme.&quot;"/>
		<aya index="112" text="&quot;Gospodaru moj, presudi onako kako su zaslužili!&quot; – reče on – &quot;a od Gospodara našeg, Milostivog, treba tražiti pomoć protiv onoga što vi iznosite.&quot;"/>
	</sura>
	<sura index="22" name="الحج">
		<aya index="1" text="O ljudi, Gospodara svoga se bojte! Zaista će potres, kada Smak svijeta nastupi, veliki događaj biti!"/>
		<aya index="2" text="Na dan kad ga doživite svaka dojilja će ono što doji zaboraviti, a svaka trudnica će svoj plod pobaciti, i ti ćeš vidjeti ljude pijane, a oni neće pijani biti, već će tako izgledati zato što će Allahova kazna strašna biti."/>
		<aya index="3" text="Ima ljudi koji se bez ikakva znanja prepiru o Allahu i koji slijede svakog šejtana prkosnoga,"/>
		<aya index="4" text="za koga je već određeno da će svakog onog ko ga uzme za zaštitnika na stranputicu zavesti i u patnju ga ognjenu dovesti."/>
		<aya index="5" text="O ljudi, kako možete sumnjati u oživljenje – pa, Mi vas stvaramo od zemlje, zatim od kapi sjemena, potom od ugruška, zatim od grude mesa vidljivih i nevidljivih udova, da vam pokažemo moć Našu! A u materice smještamo šta hoćemo, do roka određenog, zatim činimo da se kao dojenčad rađate i da poslije do muževnog doba uzrastate; jedni od vas umiru, a drugi duboku starost doživljavaju, pa začas zaboravljaju ono što saznaju. I ti vidiš zemlju kako je zamrla, ali kad na nju kišu spustimo, ona ustrepće i uzbuja, i iz nje iznikne svakovrsno bilje prekrasno,"/>
		<aya index="6" text="zato što Allah postoji, i što je On kadar mrtve oživiti, i što On sve može,"/>
		<aya index="7" text="i što će Čas oživljenja, u to nema sumnje, doći i što će Allah one u grobovima oživiti."/>
		<aya index="8" text="Ima ljudi koji se o Allahu prepiru bez ikakva znanja i bez ikakva nadahnuća i bez Knjige svjetilje,"/>
		<aya index="9" text="hodeći nadmeno da bi s Allahova puta odvraćali; njih na ovome svijetu čeka poniženje, a na onome svijetu daćemo im da iskuse patnju u ognju."/>
		<aya index="10" text="&quot;Eto to je zbog djêlā ruku tvojih, jer Allah nije nepravedan prema robovima Svojim.&quot;"/>
		<aya index="11" text="Ima ljudi koji se Allahu klanjaju, ali bez pravog uvjerenja; ako ga prati sreća, on je smiren, a ako zapadne i u najmanje iskušenje, vraća se nevjerstvu, pa tako izgubi i ovaj i onaj svijet. To je, uistinu, očiti gubitak."/>
		<aya index="12" text="On se, pored Allaha, klanja onome koji od njega ne može nikakvu štetu otkloniti niti mu može bilo kakvu korist pribaviti; to je, zaista, velika zabluda;"/>
		<aya index="13" text="klanja se onome čije će mu klanjanje prije nauditi nego od koristi biti; a takav je, doista, loš zaštitnik i zao drug!"/>
		<aya index="14" text="Allah će one koji vjeruju i čine dobra djela, zaista, uvesti u džennetske bašče kroz koje će rijeke teći; Allah radi ono što hoće!"/>
		<aya index="15" text="Onaj ko misli da Poslaniku Allah neće pomoći ni na ovome ni na onome svijetu, neka rastegne uže do tavanice i neka razmisli da li će njegov postupak, ako se objesi, otkloniti ono zbog čega se on ljuti."/>
		<aya index="16" text="I tako, eto, Mi ga u vidu jasnih ajeta objavljujemo, a Allah će onome kome On hoće na Pravi put ukazati."/>
		<aya index="17" text="Allah će na Sudnjem danu odvojiti vjernike od jevreja, sabijaca, kršćana, poklonika vatre i mnogobožaca. Allah je, zaista, o svemu obaviješten."/>
		<aya index="18" text="Zar ne znaš da se i onī na nebesima i onī na Zemlji Allahu klanjaju, a i Sunce, i Mjesec, i zvijezde, i planine, i drveće, i životinje, i mnogi ljudi, a mnogi i kaznu zaslužuju. A koga Allah ponizi, niko ga ne može poštovanim učiniti; Allah ono što hoće radi."/>
		<aya index="19" text="Ova dva protivnička tabora spore se oko Gospodara svoga; onima koji ne budu vjerovali biće odijela od vatre skrojena, a ključala voda biće na glave njihove ljevana;"/>
		<aya index="20" text="od nje će se istopiti ono što je u trbusima njihovim, i koža,"/>
		<aya index="21" text="a gvozdenim maljevima biće mlaćeni;"/>
		<aya index="22" text="kad god pokušaju zbog teškog jada iz nje izići, biće u nju vraćeni: &quot;Iskusite patnju u užasnoj vatri!&quot;"/>
		<aya index="23" text="A one koji budu vjerovali i dobra djela činili – Allah će sigurno uvesti u džennetske bašče, kroz koje će rijeke teći, u njima će se narukvicama od zlata i biserom kititi, a odjeća će im svilena biti."/>
		<aya index="24" text="Oni su bili nadahnuti da govore lijepe riječi i bili su nadahnuti na Put Onoga koji je hvale dostojan."/>
		<aya index="25" text="Nevjernicima i onima koji odvraćaju od Allahova puta i Časnoga hrama – a Mi smo ga namijenili svim ljudima, kako za mještanina tako i za došljaka – i onome ko u njemu bilo kakvo nasilje učini daćemo da patnju nesnosnu iskusi."/>
		<aya index="26" text="I kada smo kao pribježište Ibrahimu pokazali mjesto gdje je Hram, rekli smo: &quot;Ne smatraj Nama nikoga ravnim, i očisti ovaj Hram Moj za one koji će ga obilaziti, koji će tu u blizini njegovoj stanovati, i koji će molitvu obavljati"/>
		<aya index="27" text="i oglasi ljudima hadž!&quot; – dolaziće ti pješke i na kamilama iznurenim; dolaziće iz mjêstā dalekih,"/>
		<aya index="28" text="da bi koristi imali i da bi u određene dane, prilikom klanja kurbana, kojim ih je Allah opskrbio, Njegovo ime spominjali. Jedite meso njihovo, a nahranite i siromaha ubogog!"/>
		<aya index="29" text="Zatim, neka sa sebe prljavštinu uklone, neka svoje zavjete ispune i neka oko Hrama drevnog obilaze."/>
		<aya index="30" text="Eto toliko! A ko poštuje Allahove svetinje, uživaće milost Gospodara svoga – a dozvoljena vam je stoka, osim one o kojoj vam je rečeno – pa budite što dalje od kumira poganih i izbjegavajte što više govor neistiniti,"/>
		<aya index="31" text="budite iskreno Allahu odani, ne smatrajte nikoga Njemu ravnim! A onaj ko bude smatrao da Allahu ima iko ravan – biće kao onaj koji je s neba pao i koga su ptice razgrabile, ili kao onaj kojeg je vjetar u daleki predio odnio."/>
		<aya index="32" text="Eto toliko! Pa ko poštiva Allahove propise – znak je čestita srca."/>
		<aya index="33" text="Vama one služe do određenog roka, a poslije, njihovo mjesto je kraj Drevnoga hrama."/>
		<aya index="34" text="Svakoj vjerskoj zajednici propisali smo klanje kurbana da bi spominjali Allahovo ime prilikom klanja stoke koju im On daje. Vaš Bog je jedan Bog, zato se samo Njemu iskreno predajte! A radosnom viješću obraduj poslušne,"/>
		<aya index="35" text="čija srca, kad se Allah spomene, strah obuzme, i one koji strpljivo podnose nevolje koje ih zadese, i one koji molitvu obavljaju i koji, od onoga što im Mi dajemo, udjeljuju."/>
		<aya index="36" text="A kamile smo vam učinili jednim od Allahovih obreda hadža, i vi od njih imate koristi; zato spominjite Allahovo ime kada budu u redove poredane; a kad padnu na zemlju, jedite ih, a nahranite i onoga koji ne prosi, a i onoga koji prosi; tako smo vam ih potčinili da biste zahvalni bili."/>
		<aya index="37" text="Do Allaha neće doprijeti meso njihovo i krv njihova, ali će Mu stići iskreno učinjena dobra djela vaša; tako vam ih je potčinio da biste Allaha veličali zato što vas je uputio. I obraduj one koji dobra djela čine!"/>
		<aya index="38" text="Allah doista štiti vjernike, Allah sigurno ne voli nijednog izdajnika, nezahvalnika."/>
		<aya index="39" text="Dopušta se odbrana onima koje drugi napadnu, zato što im se nasilje čini – a Allah ih je, doista, kadar pomoći –"/>
		<aya index="40" text="onima koji su ni krivi ni dužni iz zavičaja svoga prognani samo zato što su govorili: &quot;Gospodar naš je Allah!&quot; A da Allah ne suzbija neke ljude drugima, do temelja bi bili porušeni manastiri, i crkve, i havre, a i džamije u kojima se mnogo spominje Allahovo ime. A Allah će sigurno pomoći one koji vjeru Njegovu pomažu – ta Allah je zaista moćan i silan –"/>
		<aya index="41" text="one koji će, ako im damo vlast na Zemlji, molitvu obavljati i milostinju udjeljivati i koji će tražiti da se čine dobra djela, a odvraćati od nevaljalih – A Allahu se na kraju sve vraća."/>
		<aya index="42" text="A to što te oni smatraju lažnim – pa i prije njih su narod Nuhov, i Ad, i Semud poslanike smatrali lažnim,"/>
		<aya index="43" text="i narod Ibrahimov, i narod Lutov,"/>
		<aya index="44" text="i stanovnici Medjena; a lažnim je smatran i Musa, i Ja sam nevjernicima vremena davao, zatim sam ih kažnjavao, i kakva je samo bila kazna Moja!"/>
		<aya index="45" text="I koliko smo naselja uništili, čiji su žitelji grješni bili, i ona su opustjela, samo su ruševine ostale! I koliko bunareva ima zapuštenih i koliko visokih palata ima praznih!"/>
		<aya index="46" text="Zašto oni po svijetu ne putuju pa da srca njihova shvate ono što trebaju shvatiti i da uši njihove čuju ono što trebaju čuti, ali, oči nisu slijepe, već srca u grudima."/>
		<aya index="47" text="Oni od tebe traže da ih kazna što prije stigne, i Allah će ispuniti prijetnju Svoju; samo jedan dan u Gospodara tvoga traje koliko hiljadu godina, po vašem računanju."/>
		<aya index="48" text="I koliko je bilo naselja čiji su žitelji bili nepravedni, kojima sam Ja kaznu odlagao, da bih ih, najzad, kaznio! A Meni se sve vraća."/>
		<aya index="49" text="Reci: &quot;O ljudi, ja sam tu da vas javno opomenem:"/>
		<aya index="50" text="one koji budu vjerovali i dobra djela činili čeka oproštaj i opskrba plemenita;"/>
		<aya index="51" text="a oni koji se budu trudili da dokaze Naše poreknu, uvjereni da će Nam umaći, biće stanovnici u Džehennemu.&quot;"/>
		<aya index="52" text="Prije tebe Mi nijednog poslanika i vjerovjesnika nismo poslali, a da šejtan nije, kad bi on što kazivao, u kazivanje njegovo nešto ubacio; Allah bi ono što bi šejtan ubacio uklonio, a zatim bi riječi Svoje učvrstio – Allah sve zna i mudar je –"/>
		<aya index="53" text="da bi ono što je šejtan ubacio učinio iskušenjem za one čija su srca bolesna i za one čija su svirepa – a nevjernici su, zaista, u beskrajnoj neslozi –"/>
		<aya index="54" text="i da bi oni koji su znanjem obdareni spoznali da je Kur'an istina od Gospodara tvoga, pa u nj povjerovali i da mu srca njihova budu sklona. A Allah će vjernike, doista, na Pravi put izvesti."/>
		<aya index="55" text="A nevjernici neće prestati u nj sumnjati, sve dok im iznenada smrt ne dođe ili dok ne osjete patnju na onome svijetu."/>
		<aya index="56" text="Tog dana vlast će samo Allah imati, On će im suditi: vjernici i oni koji su dobra djela činili biće u džennetskim baščama uživanja,"/>
		<aya index="57" text="a nevjernici i oni koji su ajete Naše poricali, oni će u patnji sramnoj boraviti."/>
		<aya index="58" text="Allah će zaista lijepo nagraditi one koji su svoj rodni kraj napustili da bi se na Allahovu putu borili, pa zatim poginuli ili umrli – jer Allah najbolje nagrađuje;"/>
		<aya index="59" text="On će ih u mjesto kojim će oni biti zadovoljni doista uvesti! – A Allah sve zna i blag je."/>
		<aya index="60" text="Eto tako! A onome ko istom mjerom uzvrati za učinjeno zlo, i kome opet nepravda bude učinjena, Allah će, sigurno, pomoći. – Allah je Onaj koji grijehe poništava i koji ih prašta."/>
		<aya index="61" text="Eto tako! A Allah smjenjuje noć danom, a dan noću, i Allah je Onaj koji sve čuje i sve vidi."/>
		<aya index="62" text="To je zato što Allah – postoji, a oni kojima se oni, pored Allaha, klanjaju – ne postoje, i zato što je Allah uzvišen i velik."/>
		<aya index="63" text="Zar ne vidiš da Allah s neba spušta kišu od koje zemlja zazeleni? – Allah je zaista dobar i Sveznajući,"/>
		<aya index="64" text="Njegovo je ono što je na nebesima i ono što je na Zemlji! Allah, doista, nije ni o kome ovisan, i On je jedini hvale dostojan!"/>
		<aya index="65" text="Zar ne vidiš da je Allah sve što je na Zemlji vama podredio, pa i lađe koje, voljom Njegovom, morem plove? On drži ono što je na nebu da ne bi palo na Zemlju, osim ako On to dopusti. – Allah je, uistinu, prema ljudima blag i milostiv."/>
		<aya index="66" text="On vam daje život i zatim će vam ga oduzeti i poslije vas opet oživiti; a čovjek je, zaista, nezahvalan!"/>
		<aya index="67" text="Svakoj vjerskoj zajednici propisali smo vjerozakon prema kojem se trebala vladati, i ne dopusti, nikako, da se s tobom o tome raspravljaju. Ti pozivaj svome Gospodaru jer ti si, uistinu, na Pravome putu."/>
		<aya index="68" text="A ako se oni budu s tobom prepirali, reci: &quot;Allah dobro zna ono što vi radite!&quot;"/>
		<aya index="69" text="Allah će vam na Sudnjem danu presuditi o onome u čemu se razilazite."/>
		<aya index="70" text="Zar ne znaš da je Allahu poznato sve što je na nebu i na Zemlji? To je sve u Knjizi; to je, uistinu, Allahu lahko!"/>
		<aya index="71" text="Mnogobošci se, pored Allaha, klanjaju onima za koje im On nije poslao nikakav dokaz, i o njima sami ništa ne znaju. A mnogobošcima neće niko pomoći."/>
		<aya index="72" text="A kad im se Naši jasni ajeti kazuju, ti primjećuješ veliko negodovanje na licima onih što ne vjeruju, koji umalo da ne nasrnu na one koji im riječi Naše kazuju. Reci: &quot;Hoćete li da vam kažem što će vam biti mrže od toga? – Vatra kojom Allah nevjernicima prijeti, a grozno će ona prebivalište biti.&quot;"/>
		<aya index="73" text="O ljudi, evo jednog primjera, pa ga poslušajte: &quot;Oni kojima se vi, pored Allaha, klanjate ne mogu nikako ni mušicu stvoriti, makar se radi nje sakupili. A ako bi im mušica nešto ugrabila, oni to ne bi mogli od nje izbaviti; nejak je i onaj koji se klanja, a i onaj kome se klanja!&quot;"/>
		<aya index="74" text="Oni ne poznaju Allaha kako treba; a Allah je, uistinu, moćan i silan."/>
		<aya index="75" text="Allah odabire poslanike među melekima i ljudima. – Allah sve čuje i sve vidi;"/>
		<aya index="76" text="On zna šta su uradili i šta će uraditi. A Allahu se sve vraća."/>
		<aya index="77" text="O vjernici, molitvu obavljajte i Gospodaru svome se klanjajte, i dobra djela činite da biste postigli ono što želite,"/>
		<aya index="78" text="i borite se, Allaha radi, onako kako se treba boriti! On vas je izabrao i u vjeri vam nije ništa teško propisao, u vjeri pretka vašeg Ibrahima. Allah vas je odavno muslimanima nazvao, i u ovom Kur'anu, da bi Poslanik bio svjedok protiv vas, i da biste vi bili svjedoci protiv ostalih ljudi. Zato, molitvu obavljajte i zekat dajite i u Allaha se pouzdajte; On je Gospodar vaš, i to kakav Gospodar i kakav zaštitnik!"/>
	</sura>
	<sura index="23" name="المؤمنون">
		<aya index="1" text="Ono što žele – vjernici će postići,"/>
		<aya index="2" text="oni koji molitvu svoju ponizno obavljaju,"/>
		<aya index="3" text="i koji ono što ih se ne tiče izbjegavaju,"/>
		<aya index="4" text="i koji milostinju udjeljuju,"/>
		<aya index="5" text="i koji stidna mjesta svoja čuvaju –"/>
		<aya index="6" text="osim od žena svojih ili onih koje su u posjedu njihovu, oni, doista, prijekor ne zaslužuju –"/>
		<aya index="7" text="a oni koji i pored toga traže, oni u zlu sasvim pretjeruju –"/>
		<aya index="8" text="i koji o povjerenim im amanetima i obavezama svojim brigu brinu,"/>
		<aya index="9" text="i koji molitve svoje na vrijeme obavljaju –"/>
		<aya index="10" text="oni su dostojni nasljednici,"/>
		<aya index="11" text="koji će Džennet naslijediti, oni će u njemu vječno boraviti."/>
		<aya index="12" text="Mi čovjeka od bîti zemlje stvaramo,"/>
		<aya index="13" text="zatim ga kao kap sjemena na sigurno mjesto stavljamo,"/>
		<aya index="14" text="pa onda kap sjemena ugruškom učinimo, zatim od ugruška grudu mesa stvorimo, pa od grude mesa kosti napravimo, a onda kosti mesom zaodjenemo, i poslije ga, kao drugo stvorenje, oživimo – pa neka je uzvišen Allah, najljepši Stvoritelj!"/>
		<aya index="15" text="Vi ćete, poslije toga, pomrijeti,"/>
		<aya index="16" text="zatim ćete, na onome svijetu, oživljeni biti."/>
		<aya index="17" text="Mi smo sedam nebesa iznad vas stvorili, i Mi bdijemo nad onim što smo stvorili;"/>
		<aya index="18" text="Mi s neba s mjerom kišu spuštamo, i u zemlji je zadržavamo – a kadri smo da je i odvedemo –"/>
		<aya index="19" text="i pomoću nje bašče za vas podižemo od palmi i loze vinove – u njima mnogo voća imate, i vi ga jedete –"/>
		<aya index="20" text="i drvo koje na Sinajskoj gori raste, koje zejtin daje i začin je onima koji jedu."/>
		<aya index="21" text="I stoka vam je pouka: Mi vam dajemo da pijete ono što se nalazi u utrobama njezinim, i vi od nje mnogo koristi imate i vi se njome hranite,"/>
		<aya index="22" text="i na njima, i na lađama se vozite."/>
		<aya index="23" text="Mi smo poslali Nuha narodu njegovu, i on je govorio: &quot;O narode moj, Allahu se samo klanjajte, vi drugog boga osim Njega nemate; zar se ne bojite?&quot;"/>
		<aya index="24" text="Ali su glavešine naroda njegova, koje nisu vjerovale, govorile: &quot;Ovo je samo čovjek kao i vi, samo hoće da je od vas ugledniji. Da je Allah htio, meleke bi poslao; ovako nešto nismo čuli od naših predaka davnih,"/>
		<aya index="25" text="on je lud čovjek, pa pustite ga neko vrijeme!&quot;"/>
		<aya index="26" text="&quot;Gospodaru moj&quot; – reče on – &quot;pomozi mi, oni me u laž utjeruju!&quot;"/>
		<aya index="27" text="I Mi mu objavismo: &quot;Gradi lađu pod Našom pažnjom i prema Našem nadahnuću, pa kad zapovijed Naša dođe i voda na površinu zemlje izbije, ti u nju ukrcaj od svake vrste po par, mužjaka i ženku, i čeljad svoju, ali ne one o kojima je već sud donesen, i ne obraćaj Mi se za nevjernike, jer će, doista, biti potopljeni."/>
		<aya index="28" text="Pa kad se smjestiš u lađu, ti i oni koji su uz tebe – reci: 'Hvala Allahu, koji nas je spasio naroda koji ne vjeruje!'"/>
		<aya index="29" text="I reci: 'Gospodaru moj, iskrcaj me na blagoslovljeno mjesto, Ti to najbolje umiješ!'&quot;"/>
		<aya index="30" text="U tome su, zaista, pouke, a Mi smo, doista, stavljali na kušnju."/>
		<aya index="31" text="Poslije njih smo druga pokoljenja stvarali,"/>
		<aya index="32" text="i jednog između njih bismo im kao poslanika poslali: &quot;Allahu se samo klanjajte, vi drugog boga osim Njega nemate, zar se ne bojite?&quot;"/>
		<aya index="33" text="Ali bi glavešine naroda njegova, koji nisu vjerovali, koji su poricali da će na onome svijetu biti oživljeni i kojima smo dali da u životu na ovome svijetu raskošno žive, govorili: &quot;On je čovjek kao i vi; jede ono što i vi jedete, i pije ono što i vi pijete;"/>
		<aya index="34" text="i ako se budete pokoravali čovjeku kao što ste vi, sigurno ćete biti izgubljeni."/>
		<aya index="35" text="Zar vama on da prijeti da ćete, pošto pomrete i zemlja i kosti postanete, doista oživljeni biti?"/>
		<aya index="36" text="Daleko je, daleko ono čime vam se prijeti!"/>
		<aya index="37" text="Postoji samo život na ovome svijetu, mi živimo i umiremo, a oživljeni nećemo biti."/>
		<aya index="38" text="On je čovjek koji o Allahu iznosi laži, i mi mu ne vjerujemo.&quot;"/>
		<aya index="39" text="&quot;Gospodaru moj&quot; – zamolio bi on – &quot;pomozi mi, oni me u laž utjeruju!&quot;"/>
		<aya index="40" text="&quot;Uskoro će se oni pokajati!&quot; – odgovorio bi On."/>
		<aya index="41" text="I zasluženo bi ih pogodio strašan glas, i Mi bismo ih kao što je nanos riječni učinili – stradao bi narod nasilnički!"/>
		<aya index="42" text="A zatim bismo, poslije njih, druga pokoljenja stvarali –"/>
		<aya index="43" text="nijedan narod ne može ni ubrzati ni usporiti vrijeme propasti svoje –"/>
		<aya index="44" text="i poslanike, jedne za drugim slali. Kad bi jednom narodu došao njegov poslanik, u laž bi ga utjerivali, i Mi smo ih zato jedne drugima smjenjivali, i samo u pričama o njima spomen sačuvali – daleko bili ljudi koji nisu vjerovali!"/>
		<aya index="45" text="Poslije smo poslali Musaa i brata mu Haruna sa znamenjima Našim i dokazom očiglednim"/>
		<aya index="46" text="faraonu i glavešinama njegovim, ali su se oni uzoholili, bili su to ljudi nadmeni."/>
		<aya index="47" text="&quot;Zar da povjerujemo dvojici ljudi koji su isti kao i mi, a narod njihov je roblje naše?&quot; – govorili su,"/>
		<aya index="48" text="i njih dvojicu su lažljivcima proglasili, pa su zato uništeni bili."/>
		<aya index="49" text="Musau smo onda Knjigu dali da bi sinovi Israilovi Pravim putem išli."/>
		<aya index="50" text="I sina Merjemina i majku njegovu smo znakom učinili. Mi smo njih na jednoj visoravni sa tekućom vodom nastanili."/>
		<aya index="51" text="&quot;O poslanici, dozvoljenim i lijepim jelima se hranite i dobra djela činite, jer Ja dobro znam što vi radite!"/>
		<aya index="52" text="Ova vaša vjera – jedina je prava vjera, a Ja sam Gospodar vaš, pa Me se pričuvajte!&quot;"/>
		<aya index="53" text="A oni su se u pitanjima vjere svoje podijelili na skupine, svaka stranka radosna onim što ispovijeda,"/>
		<aya index="54" text="zato ostavi ove u zabludi njihovoj još neko vrijeme!"/>
		<aya index="55" text="Misle li oni – kad ih imetkom i sinovima pomažemo,"/>
		<aya index="56" text="da žurimo da im neko dobro učinimo? Nikako, ali oni ne opažaju."/>
		<aya index="57" text="Oni koji iz bojazni prema Gospodaru svome strahuju,"/>
		<aya index="58" text="i oni koji u dokaze Gospodara svoga vjeruju,"/>
		<aya index="59" text="i oni koji druge Gospodaru svome ravnim ne smatraju,"/>
		<aya index="60" text="i oni koji od onoga što im se daje udjeljuju, i čija su srca puna straha zato što će se vratiti svome Gospodaru –"/>
		<aya index="61" text="oni hitaju da čine dobra djela, i radi njih druge pretiču."/>
		<aya index="62" text="Mi nikoga ne opterećujemo preko njegovih mogućnosti; u Nas je Knjiga koja istinu govori, i nikome se nepravda neće učiniti."/>
		<aya index="63" text="Ali, srca nevjernika su prema ovom sasvim ravnodušna, a pored toga i ružna djela stalno čine."/>
		<aya index="64" text="A kada smo na muke stavili one među njima koji su raskošnim životom živjeli, oni su odmah zapomagali."/>
		<aya index="65" text="&quot;Sada ne zapomažite, Mi vam nećemo pomoć ukazati,"/>
		<aya index="66" text="vama su ajeti Moji kazivani, ali vi ste uzmicali;"/>
		<aya index="67" text="dičeći se Hramom i sijeleći, vi ste ružne riječi govorili.&quot;"/>
		<aya index="68" text="Zašto oni o Kur'anu ne razmisle? Zar im dolazi nešto što nije dolazilo njihovim precima davnim?"/>
		<aya index="69" text="Ili oni ne poznaju Poslanika svoga, pa ga zato poriču?"/>
		<aya index="70" text="Kako govore: &quot;Džini su u njemu!&quot; Međutim, on im istinu donosi, ali većina njih prezire istinu."/>
		<aya index="71" text="Da se Allah za prohtjevima njihovim povodi, sigurno bi nestalo poretka na nebesima i na Zemlji i u onom što je na njima; Mi smo im dali Kur'an, slavu njihovu, ali oni za slavu svoju ne haju."/>
		<aya index="72" text="Ili od njih tražiš nagradu? Ta nagrada Gospodara tvoga bolja je, On najbolje nagrađuje."/>
		<aya index="73" text="Ti njih pozivaš na Pravi put,"/>
		<aya index="74" text="ali oni koji u onaj svijet neće da vjeruju s Pravog puta, doista, skreću."/>
		<aya index="75" text="I kad bismo im se smilovali i nevolje ih oslobodili, opet bi oni u zabludi svojoj jednako lutali."/>
		<aya index="76" text="Mi smo ih na muke stavljali, ali se oni Gospodaru nisu pokorili, niti su molitve upućivali,"/>
		<aya index="77" text="tek kad im kapiju teške patnje otvorimo, oni će nadu izgubiti i u očajanje zapasti."/>
		<aya index="78" text="On vam daje sluh, i vid, i pameti; a kako malo vi zahvaljujete!"/>
		<aya index="79" text="On vas na Zemlji stvara, i pred Njim ćete se sakupiti,"/>
		<aya index="80" text="On život i smrt daje i samo od Njega zavisi izmjena noći i dana, pa zašto ne shvatite?"/>
		<aya index="81" text="Ali, oni govore kao što su govorili oni prije njih."/>
		<aya index="82" text="Govorili su: &quot;Zar kada pomremo i kad prah i kosti postanemo, zar ćemo, zaista, biti oživljeni?"/>
		<aya index="83" text="I nama i još davno precima našim time se prijetilo, ali, to su samo izmišljotine naroda drevnih.&quot;"/>
		<aya index="84" text="Upitaj: &quot;Čija je Zemlja i sve ono što je na njoj, znate li?&quot;"/>
		<aya index="85" text="&quot;Allahova!&quot; – odgovoriće, a ti reci: &quot;Pa zašto onda ne dođete sebi?&quot;"/>
		<aya index="86" text="Upitaj: &quot;Ko je Gospodar sedam nebesa i ko je Gospodar svemira veličanstvenog?&quot;"/>
		<aya index="87" text="&quot;Allah!&quot; – odgovoriće, a ti reci: &quot;Pa zašto se onda ne bojite?&quot;"/>
		<aya index="88" text="Upitaj: &quot;U čijoj je ruci vlast nad svim, i ko uzima u zaštitu, i od koga niko ne može zaštićen biti, znate li?&quot;"/>
		<aya index="89" text="&quot;Od Allaha!&quot; – odgovoriće, a ti reci: &quot;Pa zašto onda dopuštate da budete zavedeni?&quot;"/>
		<aya index="90" text="Da, Mi im Istinu donosimo, a oni su zaista lažljivci:"/>
		<aya index="91" text="Allah nije uzeo Sebi sina, i s Njim nema drugog boga! Inače, svaki bi bog, s onim što je stvorio – radio što bi htio, i jedan drugog bi pobjeđivao. – Hvaljen neka je Allah koji je daleko od onoga što oni iznose;"/>
		<aya index="92" text="koji zna i nevidljivi i vidljivi svijet, i On je vrlo visoko iznad onih koje Njemu ravnim smatraju!"/>
		<aya index="93" text="Reci: &quot;Gospodaru moj, ako mi hoćeš pokazati ono čime se njima prijeti,"/>
		<aya index="94" text="onda me, Gospodaru moj, ne ostavi s narodom nevjerničkim!&quot;"/>
		<aya index="95" text="A Mi ti zaista možemo pokazati ono čime im prijetimo."/>
		<aya index="96" text="Ti lijepim zlo uzvrati, Mi dobro znamo šta oni iznose,"/>
		<aya index="97" text="i reci: &quot;Tebi se ja, Gospodaru moj, obraćam za zaštitu od priviđenja šejtanskih,"/>
		<aya index="98" text="i Tebi se, Gospodaru moj, obraćam da me od njihova prisustva zaštitiš!&quot;"/>
		<aya index="99" text="Kad nekome od njih smrt dođe, on uzvikne: &quot;Gospodaru moj, povrati me"/>
		<aya index="100" text="da uradim kakvo dobro u onome što sam ostavio!&quot; – Nikada! To su riječi koje će on uzalud govoriti – pred njima će prepreka biti sve do dana kada će oživljeni biti."/>
		<aya index="101" text="Pa kad se u Rog puhne, tada rodbinskih veza među njima neće biti i jedni druge neće ništa pitati."/>
		<aya index="102" text="Oni čija dobra djela budu teška, oni će želje svoje ostvariti,"/>
		<aya index="103" text="a oni čija dobra djela budu lahka, oni će posve izgubljeni biti, u Džehennemu će vječno boraviti,"/>
		<aya index="104" text="vatra će im lica pržiti i iskeženih zuba će u njemu ostati."/>
		<aya index="105" text="&quot;Zar vam ajeti Moji nisu kazivani, a vi ste ih poricali?&quot;"/>
		<aya index="106" text="&quot;Gospodaru naš&quot; – reći će – &quot;naši prohtjevi su bili od nas jači, te smo postali narod zalutali."/>
		<aya index="107" text="Gospodaru naš, izbavi nas iz nje; ako bismo ponovo zlo radili, sami bismo sebi nepravdu učinili.&quot;"/>
		<aya index="108" text="&quot;Ostanite u njoj prezreni i ništa Mi ne govorite!&quot; – reći će On."/>
		<aya index="109" text="&quot;Kad su neki robovi Moji govorili: 'Gospodaru naš, mi vjerujemo, zato nam oprosti i smiluj nam se, jer Ti si najmilostiviji!' –"/>
		<aya index="110" text="vi ste im se toliko rugali da ste zbog toga na Mene zaboravljali i uvijek ste ih ismijavali."/>
		<aya index="111" text="Njih sam Ja danas nagradio za ono što su trpjeli, oni su, doista, postigli ono što su željeli."/>
		<aya index="112" text="A koliko ste godina na Zemlji proveli?&quot; – upitaće On."/>
		<aya index="113" text="&quot;Proveli smo dan ili samo dio dana&quot; – odgovoriće – &quot;pitaj one koji su brojali.&quot;"/>
		<aya index="114" text="&quot;Pa da, kratko ste proveli&quot; – reći će On – &quot;da ste samo znali!"/>
		<aya index="115" text="Zar ste mislili da smo vas uzalud stvorili i da Nam se nećete povratiti?&quot;"/>
		<aya index="116" text="I neka je uzvišen Allah, Vladar istiniti, nema drugog boga osim Njega, Gospodara svemira veličanstvenog!"/>
		<aya index="117" text="A onaj koji se, pored Allaha, moli drugom bogu, bez ikakva dokaza o njemu, pred Gospodarom svojim će račun polagati, i nevjernici ono što žele neće postići."/>
		<aya index="118" text="I reci: &quot;Gospodaru moj, oprosti i smiluj se, Ti si najmilostiviji!&quot;"/>
	</sura>
	<sura index="24" name="النور">
		<aya index="1" text="Objavljujemo suru i njezine propise činimo obaveznim! U njoj objavljujemo jasne dokaze da biste pouku primili."/>
		<aya index="2" text="Bludnicu i bludnika izbičujte sa stotinu udara biča, svakog od njih, i neka vas pri vršenju Allahovih propisa ne obuzima prema njima nikakvo sažaljenje, ako u Allaha i u onaj svijet vjerujete, i neka kažnjavanju njihovu jedna skupina vjernika prisustvuje!"/>
		<aya index="3" text="Bludnik se ne treba ženiti osim bludnicom ili mnogoboškinjom, a bludnica ne treba biti poželjna osim bludniku ili mnogobošcu, to je zabranjeno vjernicima."/>
		<aya index="4" text="One koji okrive poštene žene, a ne dokažu to s četiri svjedoka, sa osamdeset udaraca biča izbičujte i nikada više svjedočenje njihovo ne primajte; to su nečasni ljudi,"/>
		<aya index="5" text="osim onih koji se poslije toga pokaju i poprave, jer i Allah prašta i samilostan je!"/>
		<aya index="6" text="A oni koji okrive svoje žene, a ne budu imali drugih svjedoka, nego su samo oni svjedoci, potvrdiće svoje svjedočenje zakletvom Allahom, i to četiri puta da zaista govore istinu,"/>
		<aya index="7" text="a peti put da ih pogodi Allahovo prokletstvo, ako lažu!"/>
		<aya index="8" text="A ona će kazne biti pošteđena, ako se četiri puta Allahom zakune da on, doista, laže,"/>
		<aya index="9" text="a peti put da je stigne Allahova srdžba, ako on govori istinu!"/>
		<aya index="10" text="A da nije Allahove dobrote prema vama i milosti Njegove i da Allah ne prima pokajanje i da mudar nije… –"/>
		<aya index="11" text="Među vama je bilo onih koji su iznosili potvoru. Vi ne smatrajte to nekim zlom po vas; ne, to je dobro po vas. Svaki od njih biće kažnjen prema grijehu koji je zaslužio, a onoga od njih koji je to najviše činio čeka patnja velika."/>
		<aya index="12" text="Zašto, čim ste to čuli, nisu vjernici i vjernice jedni o drugima dobro pomislili i rekli: &quot;Ovo je očita potvora!&quot;"/>
		<aya index="13" text="Zašto nisu četvericu svjedoka doveli? A pošto svjedoke nisu doveli, oni su onda kod Allaha lažljivci."/>
		<aya index="14" text="A da nije Allahove dobrote prema vama i milosti Njegove i na ovome i na onome svijetu, već bi vas stigla teška kazna zbog onoga u što ste se upustili"/>
		<aya index="15" text="kad ste to jezicima svojim prepričavati stali i kad ste na sva usta govorili ono o čemu niste ništa znali, a vi ste to sitnicom smatrali, ali je ono Allahu krupno."/>
		<aya index="16" text="Zašto niste, čim ste to čuli, rekli: &quot;Ne dolikuje nam da o tome govorimo, hvaljen neka si Ti! To je velika potvora!&quot;"/>
		<aya index="17" text="Allah vam naređuje da više nikad tako nešto ne ponovite, ako ste vjernici,"/>
		<aya index="18" text="i Allah vam propise objašnjava; a Allah sve zna i mudar je."/>
		<aya index="19" text="One koji vole da se o vjernicima šire bestidne glasine čeka teška kazna i na ovome i na onome svijetu; Allah sve zna, a vi ne znate."/>
		<aya index="20" text="A da nije Allahove dobrote prema vama i milosti Njegove i da Allah nije blag i milostiv…"/>
		<aya index="21" text="O vjernici, ne idite šejtanovim stopama! Onoga ko bude išao šejtanovim stopama on će na razvrat i odvratna djela navoditi. A da nije Allahove dobrote prema vama i milosti Njegove, nijedan se od vas ne bi nikad od grijeha očistio; ali Allah čisti onoga koga On hoće. Allah sve čuje i sve zna."/>
		<aya index="22" text="Neka se čestiti i imućni među vama ne zaklinju da više neće pomagati rođake i siromahe, i one koji su na Allahovu putu rodni kraj svoj napustili; neka im oproste i ne zamjere! Zar vam ne bi bilo drago da i vama Allah oprosti? A Allah prašta i samilostan je."/>
		<aya index="23" text="Oni koji obijede čestite, bezazlene vjernice, neka budu prokleti i na ovome i na onome svijetu; njih čeka patnja nesnosna"/>
		<aya index="24" text="na Dan kada protiv njih budu svjedočili jezici njihovi, i ruke njihove, i noge njihove za ono što su radili."/>
		<aya index="25" text="Toga Dana Allah će ih kazniti kaznom koju su zaslužili i oni će saznati da je Allah, doista, oličena istina."/>
		<aya index="26" text="Nevaljale žene su za nevaljale muškarce, a nevaljali muškarci su za nevaljale žene; čestite žene su za čestite muškarce, a čestiti muškarci su za čestite žene. Oni nisu krivi za ono što o njima govore; njih čeka oprost i veliko obilje."/>
		<aya index="27" text="O vjernici, u tuđe kuće ne ulazite dok dopuštenje ne dobijete i dok ukućane ne pozdravite; to vam je bolje, poučite se!"/>
		<aya index="28" text="A ako u njima nikoga ne nađete, ne ulazite u njih dok vam se ne dopusti; a ako vam se rekne: &quot;Vratite se!&quot; – vi se vratite, bolje vam je, a Allah zna ono što radite."/>
		<aya index="29" text="Nije vam grijeh da ulazite u nenastanjene zgrade, u kojima se nalaze stvari vaše, a Allah zna ono što javno pokazujete i ono što krijete."/>
		<aya index="30" text="Reci vjernicima neka obore poglede svoje i neka vode brigu o stidnim mjestima svojim; to im je bolje, jer Allah, uistinu, zna ono što oni rade."/>
		<aya index="31" text="A reci vjernicama neka obore poglede svoje i neka vode brigu o stidnim mjestima svojim; i neka ne dozvole da se od ukrasa njihovih vidi išta osim onoga što je ionako spoljašnje, i neka vela svoja spuste na grudi svoje; neka ukrase svoje ne pokazuju drugima, to mogu samo muževima svojim, ili očevima svojim, ili očevima muževa svojih, ili sinovima svojim, ili sinovima muževa svojih, ili braći svojoj, ili sinovima braće svoje, ili sinovima sestara svojih, ili prijateljicama svojim, ili robinjama svojim, ili muškarcima kojima nisu potrebne žene, ili djeci koja još ne znaju koja su stidna mjesta žena; i neka ne udaraju nogama svojim da bi se čuo zveket nakita njihova koji pokrivaju. I svi se Allahu pokajte, o vjernici, da biste postigli ono što želite."/>
		<aya index="32" text="Udavajte neudate i ženite neoženjene, i čestite robove i robinje svoje; ako su siromašni, Allah će im iz obilja Svoga dati. Allah je neizmjerno dobar i sve zna."/>
		<aya index="33" text="I neka se suzdrže oni koji se nemaju mogućnosti oženiti, dok im Allah iz obilja Svoga ne pomogne! A s onima u posjedu vašem koji se žele otkupiti, ako su u stanju to učiniti, o otkupu se dogovorite. I dajte im nešto od imetka koji je Allah vama dao. I ne nagonite robinje svoje da se bludom bave – a one žele biti čestite – da biste stekli prolazna dobra ovoga svijeta; a ako ih neko na to prisili, Allah će im, zato što su bile primorane, oprostiti i prema njima samilostan biti."/>
		<aya index="34" text="Mi vam objavljujemo jasne ajete i primjere iz života onih koji su prije vas bili i nestali i pouku onima koji se budu Allaha bojali."/>
		<aya index="35" text="Allah je izvor svjetlosti nebesa i Zemlje! Primjer svjetlosti Njegove je udubina u zidu u kojoj je svjetiljka, svjetiljka je u kandilju, a kandilj je kao zvijezda blistava koja se užiže blagoslovljenim drvetom maslinovim, i istočnim i zapadnim, čije ulje gotovo da sija kad ga vatra ne dotakne; sama svjetlost nad svjetlošću! Allah vodi ka svjetlosti Svojoj onoga koga On hoće. Allah navodi primjere ljudima, Allah sve dobro zna."/>
		<aya index="36" text="U džamijama koje se Allahovom voljom podižu i u kojima se spominje Njegovo ime – hvale Njega, ujutro i navečer,"/>
		<aya index="37" text="ljudi koje kupovina i prodaja ne ometaju da Allaha spominju i koji molitvu obavljaju i milostinju udjeljuju, i koji strepe od Dana u kom će srca i pogledi biti uznemireni,"/>
		<aya index="38" text="da bi ih Allah lijepom nagradom za djela njihova nagradio i da bi im od dobrote Svoje i više dao. A Allah daje kome hoće, bez računa."/>
		<aya index="39" text="A djela nevjernika su kao varka u ravnici u kojoj žedan vidi vodu, ali kad do tog mjesta dođe, ništa ne nađe – a zateći će da ga čeka kraj njega Allahova kazna i On će mu potpuno isplatiti račun njegov jer Allah veoma brzo obračunava –"/>
		<aya index="40" text="ili su kao tmine nad dubokim morem koje prekrivaju talasi sve jedan za drugim, iznad kojih su oblaci, sve tmine jedne iznad drugih, prst se pred okom ne vidi – a onaj kome Allah ne da svjetlo neće svjetla ni imati."/>
		<aya index="41" text="Zar ne znaš da Allaha hvale svi koji su na nebesima i na Zemlji, a i ptice širenjem krila svojih; svi znaju kako će Mu se moliti i kako će Ga hvaliti. A Allah dobro zna ono što oni rade."/>
		<aya index="42" text="Samo je Allahova vlast na nebesima i na Zemlji, i Allahu se sve vraća!"/>
		<aya index="43" text="Zar ne vidiš da Allah razgoni oblake, i onda ih spaja i jedne nad drugima gomila, pa ti vidiš kišu kako iz njih pada; On s neba, iz oblaka veličine brda, spušta grad, pa njime koga hoće pogodi, a koga hoće poštedi – bljesak munje Njegove gotovo da oduzme vid."/>
		<aya index="44" text="On čini da noć i dan naizmjenice nastupaju i u tome je, doista, pouka za one koji pameti imaju."/>
		<aya index="45" text="Allah sve životinje stvara od vode, neke od njih na trbuhu puze, neke idu na dvije noge, a neke, opet, hode na četiri; Allah stvara što hoće, jer Allah sve može."/>
		<aya index="46" text="Mi objavljujemo ajete jasne; a Allah ukazuje na Pravi put onome kome On hoće."/>
		<aya index="47" text="A licemjeri govore: &quot;Mi vjerujemo u Allaha i Poslanika i pokoravamo se&quot; – zatim neki od njih glave okreću; nisu oni vjernici."/>
		<aya index="48" text="Kad budu pozvani Allahu i Poslaniku Njegovu da im On presudi, neki od njih odjednom leđa okrenu;"/>
		<aya index="49" text="samo ako znaju da je pravda na njihovoj strani, dolaze mu poslušno."/>
		<aya index="50" text="Da li su im srca bolesna, ili sumnjaju, ili strahuju da će Allah i Poslanik Njegov prema njima nepravedno postupiti? Nijedno, nego žele drugima nepravdu učiniti."/>
		<aya index="51" text="Kad se vjernici Allahu i Poslaniku Njegovu pozovu, da im on presudi, samo reknu: &quot;Slušamo i pokoravamo se!&quot; – Oni će uspjeti."/>
		<aya index="52" text="Oni koji se Allahu i Poslaniku Njegovu budu pokoravali, koji se Allaha budu bojali i koji od Njega budu strahovali – oni će postići ono što budu željeli."/>
		<aya index="53" text="Licemjeri se zaklinju Allahom, najtežom zakletvom, da će sigurno ići u boj ako im ti narediš. Reci: &quot;Ne zaklinjite se, zna se šta se od vas traži, Allah dobro zna ono što vi radite.&quot;"/>
		<aya index="54" text="Reci: &quot;Pokoravajte se Allahu i pokoravajte se Poslaniku!&quot; A ako ne htjednete, on je dužan raditi ono što se njemu naređuje, a vi ste dužni raditi ono što se vama naređuje, pa ako mu budete poslušni, bićete na Pravom putu – a Poslanik je jedino dužan da jasno obznani."/>
		<aya index="55" text="Allah obećava da će one među vama koji budu vjerovali i dobra djela činili sigurno namjesnicima na Zemlji postaviti, kao što je postavio namjesnicima one prije njih, i da će im zacijelo vjeru njihovu učvrstiti, onu koju im On želi, i da će im sigurno strah sigurnošću zamijeniti; oni će se samo Meni klanjati, i neće druge Meni ravnim smatrati. A oni koji i poslije toga budu nezahvalni – oni su pravi grješnici."/>
		<aya index="56" text="A vi molitvu obavljajte i zekat dajite i Poslaniku poslušni budite da bi vam se ukazala milost."/>
		<aya index="57" text="Nikako ne misli da će nevjernici umaći Njemu na Zemlji; njihovo boravište biće vatra, a ona je, zaista, grozno prebivalište!"/>
		<aya index="58" text="O vjernici, neka od vas u tri slučaja zatraže dopuštenje da vam uđu oni koji su u posjedu vašem i koji još nisu spolno zreli: prije jutarnje molitve i kad u podne odložite odjeću svoju, i poslije obavljanja noćne molitve. To su tri doba kada niste obučeni, a u drugo doba nije ni vama ni njima grijeh, ta vi jedni drugima morate ulaziti. Tako vam Allah objašnjava propise! A Allah sve zna i mudar je."/>
		<aya index="59" text="A kada djeca vaša dostignu spolnu zrelost, neka onda uvijek traže dopuštenje za ulazak, kao što su tražili dopuštenje oni stariji od njih; tako vam Allah objašnjava propise Svoje! A Allah sve zna i mudar je."/>
		<aya index="60" text="A starim ženama koje više ne žude za udajom nije grijeh da odlože ogrtače svoje, ali ne pokazujući ona mjesta na kojima se ukrasi nose; a bolje im je da budu krjeposne. Allah sve čuje i zna."/>
		<aya index="61" text="Nije grijeh slijepcu, niti je grijeh hromu, niti je grijeh bolesnu, a ni vama samima da jedete u kućama vašim, ili u kućama očeva vaših, ili u kućama matera vaših, ili u kućama braće vaše, ili u kućama sestara vaših, ili u kućama amidža vaših, ili u kućama tetaka vaših po ocu, ili u kućama daidža vaših, ili u kućama tetaka vaših po materi, ili u onih čiji su ključevi u vas ili u prijatelja vašeg; nije vam grijeh da jedete zajednički ili pojedinačno. A kad ulazite u kuće, vi ukućane njene pozdravite pozdravom od Allaha propisanim, blagoslovljenim i uljudnim. Tako vam Allah objašnjava propise, da biste se opametili!"/>
		<aya index="62" text="Pravi vjernici su samo oni koji u Allaha i Njegova Poslanika vjeruju, a koji se, kad su s njim na kakvom odgovornom sastanku, ne udaljuju dok od njega dopuštenje ne dobiju. Oni koji od tebe traže dopuštenje, u Allaha i Poslanika Njegova, doista, vjeruju. I kad oni zatraže dopuštenje od tebe zbog kakva posla svoga, dopusti kome hoćeš od njih, i zamoli Allaha da im oprosti jer Allah prašta i On je milostiv."/>
		<aya index="63" text="Ne smatrajte Poslanikov poziv upućen vama kao poziv koji vi jedni drugima upućujete; Allah sigurno zna one među vama koji se kradom izvlače. Neka se pripaze oni koji postupaju suprotno naređenju Njegovu, da ih iskušenje kakvo ne stigne ili da ih patnja bolna ne snađe."/>
		<aya index="64" text="Allahovo je sve što je na nebesima i na Zemlji, On sigurno zna kakvi ste vi, i On će ih obavijestiti o svemu što su radili na Dan kad se budu Njemu vratili. A Allah sve dobro zna!"/>
	</sura>
	<sura index="25" name="الفرقان">
		<aya index="1" text="Neka je uzvišen Onaj koji robu Svome objavljuje Kur'an da bi svjetovima bio opomena,"/>
		<aya index="2" text="Onaj kome pripada vlast na nebesima i na Zemlji, koji nema djeteta, koji u vlasti nema ortaka i koji je sve stvorio i kako treba uredio!"/>
		<aya index="3" text="Neki pored Njega božanstva prihvaćaju koja ništa ne stvaraju, a koja su sama stvorena, koja nisu u stanju od sebe neku štetu otkloniti ni sebi kakvu korist pribaviti i koja nemaju moći život oduzeti, život dati niti oživjeti."/>
		<aya index="4" text="Oni koji ne vjeruju govore: &quot;Ovo nije ništa drugo do velika laž koju on izmišlja, a u tome mu i drugi ljudi pomažu&quot; – i čine nepravdu i potvoru"/>
		<aya index="5" text="i govore: &quot;To su izmišljotine naroda drevnih; on traži da mu se prepisuju i ujutro i navečer da mu ih čitaju.&quot;"/>
		<aya index="6" text="Reci: &quot;Objavljuje ih Onaj kome su poznate tajne nebesa i Zemlje; On mnogo prašta i samilostan je.&quot;"/>
		<aya index="7" text="I oni govore: &quot;Šta je ovom 'poslaniku', on hranu uzima i po trgovima hoda; trebao mu se jedan melek poslati da zajedno sa njim opominje,"/>
		<aya index="8" text="ili da mu se spusti kakvo blago ili da ima vrt iz kojeg bi se hranio!&quot; I nevjernici još govore: &quot;Vi samo začarana čovjeka slijedite!&quot;"/>
		<aya index="9" text="Vidi šta o tebi oni govore, pa onda lutaju i Pravi put ne mogu naći."/>
		<aya index="10" text="Neka je uzvišen Onaj koji ti, ako hoće, može dati bolje od toga: vrtove kroz koje rijeke teku i dvorove."/>
		<aya index="11" text="Oni, čak, i Čas oživljenja poriču, a Mi smo za one koji Čas oživljenja poriču pripremili vatru razbuktalu –"/>
		<aya index="12" text="kad od njih bude udaljena toliko da je mognu vidjeti, čuće kako gnjevna ključa i od bijesa huči,"/>
		<aya index="13" text="a kad budu bačeni u nju, u tjesnac, vezanih ruku, propast će tamo prizivati."/>
		<aya index="14" text="&quot;Ne prizivajte danas jednu propast, nego prizivajte mnoge propasti!&quot;"/>
		<aya index="15" text="Reci: &quot;Da li je bolje to ili vječni Džennet koji je obećan onima koji se budu Allaha bojali? On će im nagrada i prebivalište biti,"/>
		<aya index="16" text="u njemu će dovijeka sve što zažele imati; to je obećanje Gospodara tvoga; oni će imati pravo to iskati od Njega.&quot;"/>
		<aya index="17" text="A na Dan kada ih On sakupi, a i one kojima su pored Allaha robovali, te upita: &quot;Jeste li vi ove robove Moje u zabludu zaveli, ili su oni sami s Pravoga puta zalutali?&quot; –"/>
		<aya index="18" text="oni će reći: &quot;Hvaljen nek si Ti, nezamislivo je da smo mi pored Tebe ikakve zaštitnike uzimali, nego, Ti si ovima i precima njihovim dao da uživaju, pa su zaboravili da Te se sjećaju; oni su propast zaslužili!&quot;"/>
		<aya index="19" text="Oni će poreći to što vi govorite, a vi nećete biti u mogućnosti da mučenje otklonite niti da pomoć nađete. A onome od vas koji je Njemu druge ravnim smatrao daćemo da patnju veliku iskusi."/>
		<aya index="20" text="Mi prije tebe nismo poslali nijednog poslanika koji nije jeo i po trgovima hodao. Mi činimo da jedni druge u iskušenje dovodite, pa izdržite! A Gospodar tvoj vidi sve."/>
		<aya index="21" text="Oni koji ne vjeruju da će pred Nas stati – govore: &quot;Zašto nam se ne pošalju meleki ili zašto Gospodara svoga ne vidimo?&quot; Oni su, zaista, u dušama svojim oholi, a u nepravičnosti su sve granice prešli."/>
		<aya index="22" text="Onoga Dana kada ugledaju meleke grješnici se neće radovati i uzviknuće: &quot;Sačuvaj nas Bože!&quot;"/>
		<aya index="23" text="I Mi ćemo pristupiti djelima njihovim koja su učinili i u prah i pepeo ih pretvoriti."/>
		<aya index="24" text="Stanovnici Dženneta će tog dana najbolje prebivalište i najljepše odmaralište imati."/>
		<aya index="25" text="A na Dan kada se nebo rastvori i samo tanak oblak pojavi i kada se meleki sigurno spuste,"/>
		<aya index="26" text="toga dana će istinska vlast biti samo u Milostivoga, a biće to mučan dan za nevjernike."/>
		<aya index="27" text="Na Dan kada nevjernik prste svoje bude grizao govoreći: &quot;Kamo sreće da sam se uz Poslanika Pravoga puta držao,"/>
		<aya index="28" text="kamo sreće, teško meni, da toga i toga za prijatelja nisam uzeo,"/>
		<aya index="29" text="on me je od Kur'ana odvratio nakon što mi je priopćen bio!&quot; – a šejtan čovjeka uvijek ostavlja na cjedilu –"/>
		<aya index="30" text="Poslanik je rekao: &quot;Gospodaru moj, narod moj ovaj Kur'an izbjegava!&quot;"/>
		<aya index="31" text="Isto tako smo Mi dali da svakom vjerovjesniku nevaljalci neprijatelji budu. A tebi je Gospodar tvoj dovoljan kao vodič i kao pomagač!"/>
		<aya index="32" text="Oni koji ne vjeruju govore: &quot;Trebalo je da mu Kur'an bude objavljen čitav, i to odjednom!&quot; A tako se objavljuje da bismo njime srce tvoje učvrstili, i Mi ga sve ajet po ajet objavljujemo."/>
		<aya index="33" text="Oni ti neće nijedan prigovor postaviti, a da ti Mi nećemo odgovor i najljepše objašnjenje navesti."/>
		<aya index="34" text="Oni koji budu lica okrenutih zemlji u Džehennem vučeni biće u najgorem položaju i u najvećoj nevolji."/>
		<aya index="35" text="Mi smo Musau Knjigu dali i brata mu Haruna pomoćnikom učinili,"/>
		<aya index="36" text="pa rekli: &quot;Otiđite vas dvojica narodu koji dokaze Naše poriče&quot; – i poslije smo taj narod potpuno uništili."/>
		<aya index="37" text="A i narod Nuhov smo, kad su poslanike u laž utjerivali, potopili i ljudima ih poučnim primjerom učinili, a nevjernicima smo patnju bolnu pripremili,"/>
		<aya index="38" text="i Adu i Semudu i stanovnicima Ressa i mnogim narodima između njih –"/>
		<aya index="39" text="svima smo primjere za pouku navodili, i sve smo poslije sasvim uništili."/>
		<aya index="40" text="A ovi prolaze pored grada na koji se sručila kobna kiša – zar ga ne vide? – pa ipak ne očekuju proživljenje."/>
		<aya index="41" text="Kad te vide, rugaju ti se: &quot;Je li ovo onaj kojeg je Allah kao poslanika poslao?"/>
		<aya index="42" text="Umalo da nas od božanstava naših nije odvratio, ali mi im vjerni ostadosmo.&quot; A kad dožive patnju, saznaće ko je dalje s Pravoga puta bio skrenuo."/>
		<aya index="43" text="Kaži ti Meni, hoćeš li ti biti čuvar onome koji je strast svoju za boga svoga uzeo?"/>
		<aya index="44" text="Misliš li ti da većina njih hoće da čuje ili da nastoji shvatiti? Kao stoka su oni, čak su još dalje s Pravog puta skrenuli."/>
		<aya index="45" text="Zar ne vidiš kako Gospodar tvoj sjenu rasprostire – a da hoće, ostavio bi je da miruje – i kako smo uredili da na nju Sunce utječe,"/>
		<aya index="46" text="a poslije je malo-pomalo Sebi privlačimo."/>
		<aya index="47" text="On vam je noć učinio pokrivkom, san vam je učinio počinkom, a dan da se krećete."/>
		<aya index="48" text="I On šalje vjetrove kao radosnu vijest, kao prethodnicu milosti Svoje; i Mi s neba čistu vodu spuštamo"/>
		<aya index="49" text="da njome već mrtav predio oživimo i da mnogu stoku i mnoge ljude koje smo stvorili napojimo."/>
		<aya index="50" text="Mi smo im o ovome često govorili da bi razmislili, ali većina ljudi poriče blagodati."/>
		<aya index="51" text="Da hoćemo, u svaki grad bismo poslali nekoga da opominje;"/>
		<aya index="52" text="zato ne čini nevjernicima ustupke i Kur'anom se svim silama protiv njih bori."/>
		<aya index="53" text="On je dvije vodene površine jednu pored druge ostavio – jedna je pitka i slatka, druga slana i gorka, a između njih je pregradu i nevidljivu branu postavio."/>
		<aya index="54" text="On od vode stvara ljude i čini da su rod po krvi i po tazbini. Gospodar tvoj je kadar sve."/>
		<aya index="55" text="Umjesto Allahu oni se klanjaju onima koji nisu u stanju neku korist im pribaviti, niti od njih kakvu štetu otkloniti. Nevjernik je šejtanov saučesnik protiv njegovog Gospodara,"/>
		<aya index="56" text="a Mi smo tebe poslali samo zato da radosne vijesti donosiš i da opominješ."/>
		<aya index="57" text="Reci: &quot;Za ovo od vas ne tražim druge nagrade, već da onaj koji hoće pođe Putem koji vodi njegovu Gospodaru.&quot;"/>
		<aya index="58" text="Ti se pouzdaj u Živog, koji ne može umrijeti, i veličaj Ga, i hvali! A dovoljno je to što grijehe robova Svojih zna Onaj"/>
		<aya index="59" text="koji je za šest vremenskih razdoblja nebesa i Zemlju i ono što je među njima stvorio, a onda cijelim svemirom zavladao; On je Milostivi i upitaj o Njemu onoga koji zna."/>
		<aya index="60" text="A kad im se rekne: &quot;Padajte ničice pred Milostivim!&quot; – oni pitaju: &quot;A ko je Milostivi? Zar da padamo ničice samo zato što nam ti naređuješ?&quot; I još se više otuđuju."/>
		<aya index="61" text="Neka je uzvišen Onaj koji je na nebu sazviježđa stvorio i u njima dao svjetiljku i Mjesec koji sja."/>
		<aya index="62" text="On čini da se noć i dan smjenjuju, to je pouka za onoga koji hoće da razmisli i želi da bude blagodaran."/>
		<aya index="63" text="A robovi Milostivoga su oni koji po Zemlji mirno hodaju, a kada ih bestidnici oslove, odgovaraju: &quot;Mir vama!&quot;,"/>
		<aya index="64" text="i oni koji provode noći pred Gospodarom svojim na tlo padajući i stojeći;"/>
		<aya index="65" text="i oni koji govore: &quot;Gospodaru naš, poštedi nas patnje u Džehennemu, jer je patnja u njemu, doista, propast neminovna,"/>
		<aya index="66" text="on je ružno prebivalište i boravište&quot;;"/>
		<aya index="67" text="i oni koji, kad udjeljuju, ne rasipaju i ne škrtare, već se u tome drže sredine;"/>
		<aya index="68" text="i oni koji se mimo Allaha drugom bogu ne klanjaju, i koji, one koje je Allah zabranio, ne ubijaju, osim kada pravda zahtijeva, i koji ne bludniče; – a ko to radi, iskusiće kaznu,"/>
		<aya index="69" text="patnja će mu na onome svijetu udvostručena biti i vječno će u njoj ponižen ostati;"/>
		<aya index="70" text="ali onima koji se pokaju i uzvjeruju i dobra djela čine, Allah će njihova hrđava djela u dobra promijeniti, a Allah prašta i samilostan je;"/>
		<aya index="71" text="a onaj ko se bude pokajao i dobra djela činio, on se, uistinu, Allahu iskreno vratio;"/>
		<aya index="72" text="i oni koji ne svjedoče lažno, i koji, prolazeći pored onoga što ih se ne tiče, prolaze dostojanstveno;"/>
		<aya index="73" text="i oni koji, kada budu opomenuti dokazima Gospodara svoga, ni gluhi ni slijepi ne ostanu;"/>
		<aya index="74" text="i oni koji govore: &quot;Gospodaru naš, podari nam u ženama našim i djeci našoj radost i učini da se čestiti na nas ugledaju!&quot; –"/>
		<aya index="75" text="oni će biti, za ono što su trpjeli, odajama džennetskim nagrađeni i u njima će pozdravom i blagoslovom biti susretani,"/>
		<aya index="76" text="u njima će vječno ostati, a kako su one divno prebivalište i boravište!"/>
		<aya index="77" text="Reci: &quot;Allah vam poklanja pažnju samo zbog vaše molitve, a pošto ste vi poricali, neminovno vas čeka patnja.&quot;"/>
	</sura>
	<sura index="26" name="الشعراء">
		<aya index="1" text="Tā Sīn Mīm."/>
		<aya index="2" text="Ovo su ajeti Knjige jasne!"/>
		<aya index="3" text="Zar ćeš ti sebe uništiti zato što ovi neće da postanu vjernici?"/>
		<aya index="4" text="Kad bismo htjeli, Mi bismo im s neba jedan znak poslali pred kojim bi oni šije svoje sagnuli."/>
		<aya index="5" text="I njima ne dođe nijedna nova opomena od Milostivoga, a da se od nje ne okrenu."/>
		<aya index="6" text="Oni poriču – pa, stići će ih sigurno posljedice onoga čemu se izruguju."/>
		<aya index="7" text="Zar oni ne vide kako činimo da iz zemlje niče svakovrsno bilje plemenito?"/>
		<aya index="8" text="To je, doista, dokaz, ali većina njih ne vjeruje,"/>
		<aya index="9" text="a Gospodar tvoj je, zaista, silan i milostiv."/>
		<aya index="10" text="A kad je Gospodar tvoj Musaa zovnuo: &quot;Idi narodu koji se prema sebi ogriješio,"/>
		<aya index="11" text="narodu faraonovu, ne bi li se Allaha pobojao&quot; –"/>
		<aya index="12" text="on je rekao: &quot;Gospodaru moj, bojim se da me oni u laž ne utjeraju,"/>
		<aya index="13" text="da mi ne postane teško u duši i da mi se jezik ne saplete; zato podaj poslanstvo i Harunu,"/>
		<aya index="14" text="a ja sam njima i odgovoran, pa se plašim da me ne ubiju.&quot;"/>
		<aya index="15" text="&quot;Neće!&quot; – reče On. &quot;Idite obojica sa dokazima Našim, Mi ćemo s vama biti i slušati."/>
		<aya index="16" text="Otiđite faraonu i recite: 'Mi smo poslanici Gospodara svjetova,"/>
		<aya index="17" text="dopusti da sinovi Israilovi pođu s nama!'&quot;"/>
		<aya index="18" text="&quot;Zar te među nama nismo gojili dok si dijete bio i zar među nama tolike godine života svoga nisi proveo?&quot; – reče faraon –"/>
		<aya index="19" text="&quot;i uradio si nedjelo koje si uradio i još si nezahvalnik?&quot;"/>
		<aya index="20" text="&quot;Ja sam onda ono uradio nehotice&quot; – reče –"/>
		<aya index="21" text="&quot;a od vas sam pobjegao zato što sam se vas bojao, pa mi je Gospodar moj mudrost darovao i poslanikom me učinio."/>
		<aya index="22" text="A dobročinstvo koje mi prebacuješ – da nije to što si sinove Israilove robljem učinio?&quot;"/>
		<aya index="23" text="&quot;A ko je Gospodar svjetova?&quot; – upita faraon."/>
		<aya index="24" text="&quot;Gospodar nebesa i Zemlje i onoga što je između njih, ako vjerujete&quot; – odgovori on."/>
		<aya index="25" text="&quot;Čujete li?&quot; – reče onima oko sebe faraon."/>
		<aya index="26" text="&quot;Gospodar vaš i Gospodar vaših davnih predaka&quot; – reče Musa."/>
		<aya index="27" text="&quot;Poslanik koji vam je poslan uistinu je lud&quot; – reče faraon."/>
		<aya index="28" text="&quot;Gospodar istoka i zapada i onoga što je između njih, ako pameti imate&quot; – reče Musa."/>
		<aya index="29" text="A faraon reče: &quot;Ako budeš kao boga nekog drugog osim mene priznavao, sigurno ću te u tamnicu baciti!&quot;"/>
		<aya index="30" text="&quot;Zar i onda kad ti budem očigledan dokaz donio?&quot; – upita on."/>
		<aya index="31" text="&quot;Pa daj ga, ako istinu govoriš!&quot; – reče faraon."/>
		<aya index="32" text="I Musa baci štap svoj, kad on – zmija prava,"/>
		<aya index="33" text="a onda izvadi ruku iz njedara, kad ona, onima koji su gledali – bijela."/>
		<aya index="34" text="&quot;Ovaj je zaista vješt čarobnjak&quot; – reče glavešinama oko sebe faraon –"/>
		<aya index="35" text="&quot;hoće da vas čarolijom svojom iz zemlje vaše izvede. Pa šta savjetujete?&quot;"/>
		<aya index="36" text="&quot;Ostavi njega i brata njegova!&quot; – rekoše – &quot;a u gradove pošalji da sakupljaju,"/>
		<aya index="37" text="sve čarobnjake vješte će ti dovesti.&quot;"/>
		<aya index="38" text="I čarobnjaci se u određeno vrijeme i označenog dana sabraše,"/>
		<aya index="39" text="a narodu bî rečeno: &quot;Hoćete li se iskupiti"/>
		<aya index="40" text="da budemo uz čarobnjake, ako oni budu pobjednici!&quot;"/>
		<aya index="41" text="A kad dođoše, čarobnjaci faraona upitaše: &quot;Da li će nama, doista, pripasti nagrada ako mi budemo pobjednici?&quot;"/>
		<aya index="42" text="&quot;Hoće&quot; – odgovori on – &quot;bićete tada sigurno meni najbliži.&quot;"/>
		<aya index="43" text="Musa im reče: &quot;Bacite ono što želite baciti!&quot;"/>
		<aya index="44" text="I oni pobacaše konope svoje i štapove svoje i rekoše: &quot;Tako nam dostojanstva faraonova, mi ćemo svakako pobijediti!&quot;"/>
		<aya index="45" text="Zatim Musa baci svoj štap, koji, odjednom, proguta ono što su oni lažno izveli."/>
		<aya index="46" text="Čarobnjaci se onda na tle baciše"/>
		<aya index="47" text="i rekoše: &quot;Mi vjerujemo u Gospodara svjetova,"/>
		<aya index="48" text="Gospodara Musaova i Harunova!&quot;"/>
		<aya index="49" text="&quot;Da povjerujete njemu prije dopuštenja moga!&quot; – viknu faraon. – &quot;On je vaš učitelj, on vas je čarobnjaštvu naučio – a vi ćete zapamtiti; poodsijecaću vam ruke i noge vaše unakrst i sve ću vas porazapinjati!&quot;"/>
		<aya index="50" text="&quot;Ništa strašno!&quot; – rekoše oni – &quot;mi ćemo se Gospodaru svome vratiti."/>
		<aya index="51" text="Mi se nadamo da će nam Gospodar naš grijehe naše oprostiti zato što smo prvi vjernici.&quot;"/>
		<aya index="52" text="I Mi objavismo Musau: &quot;Kreni noću s robovima Mojim, ali bićete gonjeni.&quot;"/>
		<aya index="53" text="I faraon posla po gradovima sakupljače:"/>
		<aya index="54" text="&quot;Ovih je zaista malo"/>
		<aya index="55" text="i rasrdili su nas,"/>
		<aya index="56" text="a mi smo svi budni!&quot;"/>
		<aya index="57" text="I Mi ih izvedosmo iz vrtova i rijeka,"/>
		<aya index="58" text="iz riznica i dvoraca divnih."/>
		<aya index="59" text="Eto tako je bilo, i Mi dadosmo da to naslijede sinovi Israilovi."/>
		<aya index="60" text="I oni ih, kad se sunce rađalo, sustigoše."/>
		<aya index="61" text="pa kad jedni druge ugledaše, drugovi Musaovi povikaše: &quot;Samo što nas nisu stigli!&quot;"/>
		<aya index="62" text="&quot;Neće!&quot; – reče on – &quot;Gospodar moj je sa mnom, On će mi put pokazati.&quot;"/>
		<aya index="63" text="I Mi objavismo Musau: &quot;Udari štapom svojim po moru!&quot; – i ono se rastavi i svaki bok njegov bijaše kao veliko brdo;"/>
		<aya index="64" text="i Mi onda tamo one druge približismo –"/>
		<aya index="65" text="a Musaa i sve one koji bijahu s njim spasismo –"/>
		<aya index="66" text="i one druge potopismo."/>
		<aya index="67" text="To je, zaista, pouka, a većina njih nisu bili vjernici"/>
		<aya index="68" text="a Gospodar tvoj je, doista, silan i milostiv."/>
		<aya index="69" text="I kaži im vijest o Ibrahimu"/>
		<aya index="70" text="kada je oca svoga i narod svoj upitao: &quot;Čemu se vi klanjate?&quot;"/>
		<aya index="71" text="a oni odgovorili: &quot;Klanjamo se kumirima i povazdan im se molimo&quot;,"/>
		<aya index="72" text="on je rekao: &quot;Da li vas oni čuju kad se molite,"/>
		<aya index="73" text="ili, da li vam mogu koristiti ili naškoditi?&quot;"/>
		<aya index="74" text="&quot;Ne&quot; – odgovoriše – &quot;ali mi smo upamtili pretke naše kako tako postupaju.&quot;"/>
		<aya index="75" text="&quot;A da li ste razmišljali&quot; – upita on – &quot;da su oni kojima se klanjate"/>
		<aya index="76" text="vi i kojima su se klanjali davni preci vaši,"/>
		<aya index="77" text="doista, neprijatelji moji? Ali, to nije Gospodar svjetova,"/>
		<aya index="78" text="koji me je stvorio i na Pravi put uputio,"/>
		<aya index="79" text="i koji me hrani i poji,"/>
		<aya index="80" text="i koji me, kad se razbolim, liječi,"/>
		<aya index="81" text="i koji će mi život oduzeti, i koji će me poslije oživiti,"/>
		<aya index="82" text="i koji će mi, nadam se, pogreške moje na Sudnjem danu oprostiti!"/>
		<aya index="83" text="Gospodaru moj, podari mi znanje i uvrsti me među one koji su dobri"/>
		<aya index="84" text="i učini da me po lijepom spominju oni što će poslije mene doći,"/>
		<aya index="85" text="i učini me jednim od onih kojima ćeš džennetske blagodati darovati –"/>
		<aya index="86" text="i ocu mome oprosti, on je jedan od zalutalih –"/>
		<aya index="87" text="i ne osramoti me na Dan kad će ljudi oživljeni biti,"/>
		<aya index="88" text="na Dan kada neće nikakvo blago, a ni sinovi od koristi biti,"/>
		<aya index="89" text="samo će onaj koji Allahu srca čista dođe spašen biti.&quot;"/>
		<aya index="90" text="I Džennet će se čestitima približiti,"/>
		<aya index="91" text="a Džehennem zalutalima ukazati,"/>
		<aya index="92" text="i reći će im se: &quot;Gdje su oni kojima ste se klanjali,"/>
		<aya index="93" text="a niste Allahu; mogu li vam oni pomoći, a mogu li i sebi pomoći?&quot;"/>
		<aya index="94" text="pa će i oni i onî koji su ih u zabludu doveli u nj biti bačeni,"/>
		<aya index="95" text="i vojske Iblisove – svi zajedno."/>
		<aya index="96" text="I oni će, svađajući se u njemu, govoriti:"/>
		<aya index="97" text="&quot;Allaha nam, bili smo, doista, u očitoj zabludi"/>
		<aya index="98" text="kad smo vas s Gospodarom svjetova izjednačavali,"/>
		<aya index="99" text="a na stranputicu su nas naveli zlikovci,"/>
		<aya index="100" text="pa nemamo ni zagovornika,"/>
		<aya index="101" text="ni prisna prijatelja –"/>
		<aya index="102" text="da nam je samo da se povratimo, pa da postanemo vjernici!&quot;"/>
		<aya index="103" text="U tome je pouka, ali većina ovih nisu vjernici,"/>
		<aya index="104" text="a Gospodar tvoj je, zaista, silan i milostiv."/>
		<aya index="105" text="I Nuhov narod je smatrao lažnim poslanike."/>
		<aya index="106" text="Kad im brat njihov Nuh reče: &quot;Kako to da se Allaha ne bojite?"/>
		<aya index="107" text="Ja sam vam, sigurno, poslanik pouzdani,"/>
		<aya index="108" text="zato se bojte Allaha i budite poslušni meni!"/>
		<aya index="109" text="Za ovo od vas ne tražim nikakve nagrade, mene će Gospodar svjetova nagraditi,"/>
		<aya index="110" text="zato se bojte Allaha i budite poslušni meni!&quot; –"/>
		<aya index="111" text="oni rekoše: &quot;Kako da te poslušamo, kad te slijede oni koji su najmizerniji?&quot;"/>
		<aya index="112" text="&quot;Ne znam ja šta su oni radili&quot; – reče on,"/>
		<aya index="113" text="&quot;svi će pred Gospodarom mojim, da znate, račun polagati,"/>
		<aya index="114" text="a ja vjernike neću otjerati,"/>
		<aya index="115" text="ja samo javno opominjem!&quot;"/>
		<aya index="116" text="&quot;Ako se ne okaniš, o Nuhu!&quot; – rekoše oni – &quot;bićeš sigurno kamenovan!&quot;"/>
		<aya index="117" text="&quot;Gospodaru moj&quot; – reče on – &quot;narod moj me u laž utjeruje,"/>
		<aya index="118" text="pa Ti meni i njima presudi i mene i vjernike koji su sa mnom spasi!&quot;"/>
		<aya index="119" text="I Mi smo njega i one koji su bili uz njega u lađi krcatoj spasili,"/>
		<aya index="120" text="a ostale potopili."/>
		<aya index="121" text="To je pouka, ali većina ovih nisu vjernici,"/>
		<aya index="122" text="a Gospodar tvoj je zaista silan i milostiv."/>
		<aya index="123" text="I Ad je smatrao lažnim poslanike."/>
		<aya index="124" text="Kad im brat njihov Hud reče: &quot;Kako to da se Allaha ne bojite?&quot;"/>
		<aya index="125" text="Ja sam vam, sigurno, poslanik pouzdani,"/>
		<aya index="126" text="zato se bojte Allaha i budite poslušni meni!"/>
		<aya index="127" text="Za ovo od vas ne tražim nikakve nagrade, mene će Gospodar svjetova nagraditi."/>
		<aya index="128" text="Zašto na svakoj uzvišici palate zidate, druge ismijavajući,"/>
		<aya index="129" text="i podižete utvrde kao da ćete vječno živjeti,"/>
		<aya index="130" text="a kad kažnjavate, kažnjavate kao silnici?"/>
		<aya index="131" text="Bojte se Allaha i meni budite poslušni!"/>
		<aya index="132" text="Bojte se Onoga koji vam daruje ono što znate:"/>
		<aya index="133" text="daruje vam stoku i sinove,"/>
		<aya index="134" text="i bašče i izvore."/>
		<aya index="135" text="Ja se, doista, bojim za vas na Velikom danu patnje&quot; –"/>
		<aya index="136" text="rekoše oni: &quot;Nama je svejedno savjetovao ti ili ne bio savjetnik,"/>
		<aya index="137" text="ovako su i narodi davnašnji vjerovali,"/>
		<aya index="138" text="i mi nećemo biti mučeni.&quot;"/>
		<aya index="139" text="I oni su ga nastavili u laž utjerivati, pa smo ih Mi uništili. To je pouka, ali većina ovih neće da vjeruje,"/>
		<aya index="140" text="a Gospodar tvoj je, zaista, silan i milostiv."/>
		<aya index="141" text="I Semud je smatrao lažnim poslanike."/>
		<aya index="142" text="Kad im brat njihov Salih reče: &quot;Kako to da se Allaha ne bojite?"/>
		<aya index="143" text="Ja sa vam, sigurno, poslanik pouzdani"/>
		<aya index="144" text="zato se bojte Allaha i budite poslušni meni!"/>
		<aya index="145" text="Za ovo od vas ne tražim nikakve nagrade, mene će Gospodar svjetova nagraditi."/>
		<aya index="146" text="Zar mislite da ćete ovdje biti ostavljeni sigurni,"/>
		<aya index="147" text="u vrtovima i među izvorima,"/>
		<aya index="148" text="u usjevima i među palmama sa plodovima zrelim?"/>
		<aya index="149" text="Vi u brdima vrlo spretno kuće klešete"/>
		<aya index="150" text="zato se bojte Allaha i poslušni meni budite"/>
		<aya index="151" text="i ne slušajte naredbe onih koji u zlu pretjeruju,"/>
		<aya index="152" text="koji na Zemlji ne zavode red već nered uspostavljaju&quot; –"/>
		<aya index="153" text="rekoše oni: &quot;Ti si samo opčinjen;"/>
		<aya index="154" text="ti si čovjek, kao i mi; zato nam donesi jedno čudo ako je istina to što govoriš!&quot;"/>
		<aya index="155" text="&quot;Evo, to je kamila&quot; – reče on – &quot;u određeni dan ona će piti, a u poznati dan vi,"/>
		<aya index="156" text="i ne učinite joj nikakvo zlo da vas ne bi stigla patnja na Velikom danu!&quot;"/>
		<aya index="157" text="Ali, oni je zaklaše i potom se pokajaše."/>
		<aya index="158" text="I stiže ih kazna. To je pouka, ali većina ovih neće da vjeruje,"/>
		<aya index="159" text="a Gospodar tvoj je, zaista, silan i milostiv."/>
		<aya index="160" text="I Lutov narod je smatrao lažnim poslanike."/>
		<aya index="161" text="Kad im njihov brat Lut reče: &quot;Kako to da se ne bojite?"/>
		<aya index="162" text="Ja sam vam, sigurno, poslanik pouzdani,"/>
		<aya index="163" text="zato se bojte Allaha i budite poslušni meni!"/>
		<aya index="164" text="Za ovo od vas ne tražim nikakve nagrade, mene će Gospodar svjetova nagraditi."/>
		<aya index="165" text="Zašto vi, mimo sav svijet, sa muškarcima općite,"/>
		<aya index="166" text="a žene svoje, koje je za vas Gospodar vaš stvorio, ostavljate? Vi ste ljudi koji svaku granicu zla prelazite&quot; –"/>
		<aya index="167" text="rekoše oni: &quot;Ako se ne okaniš, o Lute, bićeš sigurno prognan.&quot;"/>
		<aya index="168" text="&quot;Ja se gnušam toga što vi radite!&quot; – reče on;"/>
		<aya index="169" text="&quot;Gospodaru moj, sačuvaj mene i porodicu moju kazne za ono što oni rade!&quot;"/>
		<aya index="170" text="I Mi smo sačuvali njega i porodicu njegovu – sve,"/>
		<aya index="171" text="osim starice koja je ostala sa onima koji su kaznu iskusili,"/>
		<aya index="172" text="a zatim smo ostale uništili"/>
		<aya index="173" text="spustivši na njih kišu – a strašne li kiše za one koji su opomenuti bili!"/>
		<aya index="174" text="To je pouka, ali većina ovih neće da vjeruje,"/>
		<aya index="175" text="a Gospodar tvoj je, zaista, silan i milostiv."/>
		<aya index="176" text="I stanovnici Ejke su u laž ugonili poslanike."/>
		<aya index="177" text="Kad im Šuajb reče: &quot;Kako to da se ne bojite?"/>
		<aya index="178" text="Ja sam vam, sigurno, poslanik pouzdani,"/>
		<aya index="179" text="zato se bojte Allaha i budite poslušni meni!"/>
		<aya index="180" text="Za ovo od vas ne tražim nikakve nagrade, mene će Gospodar svjetova nagraditi."/>
		<aya index="181" text="Pravo mjerite na litru i ne zakidajte"/>
		<aya index="182" text="a na kantaru ispravnom mjerom mjerite,"/>
		<aya index="183" text="i ljudima prava njihova ne umanjujte i zlo po Zemlji, nered praveći, ne činite,"/>
		<aya index="184" text="i Onoga koji je stvorio vas i narode davnašnje bojte se&quot; –"/>
		<aya index="185" text="rekoše oni: &quot;Ti si samo opčinjen;"/>
		<aya index="186" text="i ti si samo čovjek kao i mi; za nas si ti, doista, lažac pravi;"/>
		<aya index="187" text="zato spusti na nas kaznu s neba, ako istinu govoriš!&quot;"/>
		<aya index="188" text="&quot;Gospodar moj dobro zna šta vi radite&quot; – reče on."/>
		<aya index="189" text="I oni su nastavili da ga u laž utjeruju pa ih je stigla kazna iz oblaka; a to je bila kazna jednog strašnog dana."/>
		<aya index="190" text="To je pouka, ali većina ovih neće da vjeruje,"/>
		<aya index="191" text="a Gospodar tvoj je, zaista, silan i milostiv."/>
		<aya index="192" text="I Kur'an je, sigurno, objava Gospodara svjetova;"/>
		<aya index="193" text="donosi ga povjerljivi Džibril"/>
		<aya index="194" text="na srce tvoje, da opominješ"/>
		<aya index="195" text="na jasnom arapskom jeziku;"/>
		<aya index="196" text="on je spomenut u knjigama poslanika prijašnjih –"/>
		<aya index="197" text="zar ovima nije dokaz to što za njega znaju učeni ljudi sinova Israilovih?"/>
		<aya index="198" text="A da ga objavljujemo i nekom nearapu"/>
		<aya index="199" text="pa da im ga on čita, opet u nj ne bi povjerovali."/>
		<aya index="200" text="Eto, tako to Mi u srca grješnika uvodimo,"/>
		<aya index="201" text="oni u nj neće vjerovati dok ne dožive patnju nesnosnu,"/>
		<aya index="202" text="koja će im iznenada doći, kad je najmanje budu očekivali,"/>
		<aya index="203" text="pa će reći: &quot;Hoće li nam se imalo vremena dati?&quot;"/>
		<aya index="204" text="Zašto oni kaznu Našu požuruju?!"/>
		<aya index="205" text="Šta ti misliš, ako im Mi dopuštamo da godinama uživaju,"/>
		<aya index="206" text="i naposljetku ih snađe ono čime im se prijeti,"/>
		<aya index="207" text="zar će imati šta od slatkog života koji su provodili?"/>
		<aya index="208" text="Mi nijedan grad nismo razorili prije nego su im došli oni koji su ih opominjali"/>
		<aya index="209" text="da bi pouku primili; Mi nismo nepravedni bili."/>
		<aya index="210" text="Kur'an ne donose šejtani,"/>
		<aya index="211" text="nezamislivo je da to oni čine; oni to nisu kadri,"/>
		<aya index="212" text="oni ga nikako ne mogu prisluškivati."/>
		<aya index="213" text="Zato se, mimo Allaha, ne moli drugom bogu – da ne bi bio jedan od onih koji će biti mučeni!"/>
		<aya index="214" text="I opominji rodbinu svoju najbližu"/>
		<aya index="215" text="i budi ljubazan prema vjernicima koji te slijede!"/>
		<aya index="216" text="A ako te ne budu poslušali, ti reci: &quot;Ja nemam ništa s tim što vi radite.&quot;"/>
		<aya index="217" text="I pouzdaj se u Silnoga i Milostivoga,"/>
		<aya index="218" text="koji te vidi kada ustaneš"/>
		<aya index="219" text="da sa ostalima molitvu obaviš,"/>
		<aya index="220" text="jer On, doista, sve čuje i sve zna."/>
		<aya index="221" text="Hoću li vam kazati kome dolaze šejtani?"/>
		<aya index="222" text="Oni dolaze svakome lašcu, grješniku,"/>
		<aya index="223" text="oni prisluškuju – i većinom oni lažu."/>
		<aya index="224" text="A zavedeni slijede pjesnike."/>
		<aya index="225" text="Zar ne znaš da oni svakom dolinom blude"/>
		<aya index="226" text="i da govore ono što ne rade,"/>
		<aya index="227" text="tako ne govore samo oni koji vjeruju i dobra djela čine, i koji često Allaha spominju, i koji uzvraćaju kad ih ismijavaju. A mnogobošci će, sigurno, saznati u kakvu će se muku uvaliti."/>
	</sura>
	<sura index="27" name="النمل">
		<aya index="1" text="Tā Sīn. Ovo su ajeti Kur'ana i Knjige jasne,"/>
		<aya index="2" text="upute i radosne vijesti onima koji vjeruju,"/>
		<aya index="3" text="koji molitvu obavljaju i milostinju udjeljuju i koji u onaj svijet čvrsto vjeruju."/>
		<aya index="4" text="Onima koji u onaj svijet ne vjeruju Mi prikazujemo kao lijepe postupke njihove – zato oni lutaju;"/>
		<aya index="5" text="njih čeka zla kob, a na onome svijetu će biti posve izgubljeni,"/>
		<aya index="6" text="a ti, zaista, primaš Kur'an od Mudrog i Sveznajućeg!"/>
		<aya index="7" text="Kada Musa reče čeljadi svojoj: &quot;Vidio sam vatru, donijeću vam otuda vijest kakvu ili ću vam donijeti razgorjelu glavnju da biste se ogrijali&quot;,"/>
		<aya index="8" text="neko ga, kada joj se približi, zovnu: &quot;Neka su blagoslovljeni oni koji se nalaze na mjestu na kojem je vatra i oni oko nje, i neka je hvaljen Allah, Gospodar svjetova!"/>
		<aya index="9" text="O Musa, Ja sam – Allah, Silni i Mudri!"/>
		<aya index="10" text="Baci svoj štap!&quot; Pa kad ga vidje da se, kao da je hitra zmija, kreće, on uzmače i ne vrati se. &quot;O Musa, ne boj se! Poslanici se kod Mene ne trebaju ničega bojati;"/>
		<aya index="11" text="a onome koji grijeh počini, a onda zlo dobrim djelom zamijeni – Ja ću, uistinu, oprostiti i samilostan biti."/>
		<aya index="12" text="Uvuci ruku svoju u njedra svoja, pojaviće se bijela, ali neće biti bolesna – biće to jedno od devet čuda faraonu i narodu njegovu; oni su, doista, narod nevjernički."/>
		<aya index="13" text="I kad im očito dođoše znamenja Naša, oni rekoše: &quot;Ovo je prava čarolija!&quot;"/>
		<aya index="14" text="I oni ih, nepravedni i oholi, porekoše, ali su u sebi vjerovali da su istinita, pa pogledaj kako su skončali smutljivci."/>
		<aya index="15" text="Davudu i Sulejmanu smo znanje dali i oni su govorili: &quot;Hvala Allahu koji nas je odlikovao iznad mnogih vjernika, robova Svojih!&quot;"/>
		<aya index="16" text="I Sulejman naslijedi Davuda i reče: &quot;O ljudi, dato nam je da razumijemo ptičije glasove i svašta nam je dato; ovo je, zaista, prava blagodat!&quot;"/>
		<aya index="17" text="I sakupiše se Sulejmanu vojske njegove, džini, ljudi i ptice, sve četa do čete, postrojeni,"/>
		<aya index="18" text="i kad stigoše do mravlje doline, jedan mrav reče: &quot;O mravi, ulazite u stanove svoje da vas ne izgazi Sulejman i vojske njegove, a da to i ne primijete!&quot;"/>
		<aya index="19" text="I on se nasmija glasno riječima njegovim i reče: &quot;Gospodaru moj, omogući mi da budem zahvalan na blagodati Tvojoj, koju si ukazao meni i roditeljima mojim, i da činim dobra djela na zadovoljstvo Tvoje, i uvedi me, milošću Svojom, među dobre robove Svoje!&quot;"/>
		<aya index="20" text="I on izvrši smotru ptica, pa reče: &quot;Zašto ne vidim pupavca, da nije odsutan?"/>
		<aya index="21" text="Ako mi ne donese valjano opravdanje, teškom ću ga kaznom kazniti ili ću ga zaklati!&quot;"/>
		<aya index="22" text="I ne potraja dugo, a on dođe, pa reče: &quot;Doznao sam ono što ti ne znaš, iz Sabe ti donosim pouzdanu vijest."/>
		<aya index="23" text="Vidio sam da jedna žena njima vlada i da joj je svega i svačega dato, a ima i prijesto veličanstveni;"/>
		<aya index="24" text="vidio sam da se i ona i narod njezin Suncu klanjaju, a ne Allahu – šejtan im je prikazao lijepim postupke njihove i od Pravoga puta ih odvratio, te oni ne umiju naći Pravi put"/>
		<aya index="25" text="pa da se klanjaju Allahu, koji izvodi ono što je skriveno na nebesima i u Zemlji i koji zna ono što krijete i ono što na javu iznosite."/>
		<aya index="26" text="Allah je, nema boga osim Njega, Gospodar svega što postoji!&quot;"/>
		<aya index="27" text="&quot;Vidjećemo&quot; – reče Sulejman – &quot;da li govoriš istinu ili ne."/>
		<aya index="28" text="Odnesi ovo moje pismo pa im ga baci, a onda se od njih malo izmakni i pogledaj šta će jedni drugima reći!&quot;"/>
		<aya index="29" text="&quot;O velikaši&quot; – reče ona – &quot;meni je dostavljeno jedno poštovanja vrijedno pismo"/>
		<aya index="30" text="od Sulejmana i glasi: 'U ime Allaha, Milostivog, Samilosnog!"/>
		<aya index="31" text="Ne pravite se većim od mene i dođite da mi se pokorite!'"/>
		<aya index="32" text="O velikaši&quot; – reče ona – &quot;savjetujte mi šta trebam u ovom slučaju uraditi, ja bez vas neću ništa odlučiti!&quot;"/>
		<aya index="33" text="&quot;Mi smo vrlo jaki i hrabri&quot; – rekoše oni – &quot;a ti se pitaš! Pa, gledaj šta ćeš narediti!&quot;"/>
		<aya index="34" text="&quot;Kad carevi osvoje neki grad&quot; – reče ona – &quot;oni ga razore, a ugledne stanovnike njegove učine poniženim; eto, tako oni rade."/>
		<aya index="35" text="Poslaću im jedan dar i vidjeću sa čime će se izaslanici vratiti.&quot;"/>
		<aya index="36" text="I kad on pred Sulejmana iziđe, ovaj mu reče: &quot;Zar da blagom mene pridobijete? Ono što je Allah meni dao bolje je od onoga što je dao vama. Vi se onome što vam se daruje radujete!"/>
		<aya index="37" text="Vrati se njima! Mi ćemo im dovesti vojske kojima se neće moći oduprijeti i istjeraćemo ih iz Sabe ponižene i pokorene.&quot;"/>
		<aya index="38" text="&quot;O dostojanstvenici, ko će mi od vas donijeti njezin prijesto prije nego što oni dođu da mi se pokore?&quot;"/>
		<aya index="39" text="&quot;Ja ću ti ga donijeti&quot; – reče Ifrit, jedan od džina – &quot;prije nego iz ove sjednice svoje ustaneš, ja sam za to snažan i pouzdan.&quot;"/>
		<aya index="40" text="&quot;A ja ću ti ga donijeti&quot; – reče onaj koji je učio iz Knjige – &quot;prije nego što okom trepneš.&quot; I kad Sulejman vidje da je prijesto već pored njega postavljen, uzviknu: &quot;Ovo je blagodat Gospodara moga, koji me iskušava da li ću zahvalan ili nezahvalan biti. A ko je zahvalan – u svoju je korist zahvalan, a ko je nezahvalan – pa, Gospodar moj je neovisan i plemenit."/>
		<aya index="41" text="Promijenite izgled njezina prijestolja da vidimo hoće li ga ili neće prepoznati!&quot;"/>
		<aya index="42" text="I kad ona dođe, bî joj rečeno: &quot;Je li ovakav prijesto tvoj?&quot; – &quot;Kao da je on!&quot; – uzviknu ona. &quot;A nama je prije nego njoj dato znanje, i mi smo muslimani.&quot;"/>
		<aya index="43" text="A da nije ispravno vjerovala, nju su omeli oni kojima se ona, mimo Allaha, klanjala, jer je ona narodu nevjerničkom pripadala."/>
		<aya index="44" text="&quot;Uđi u dvoranu!&quot; – bî joj rečeno. I kad ona pogleda, pomisli da je duboka voda, pa zadiže haljinu uz noge svoje. &quot;Ova je dvorana uglačanim staklom popločana!&quot; – reče on. – &quot;Gospodaru moj&quot; – uzviknu ona – &quot;ja sam se prema sebi ogriješila i u društvu sa Sulejmanom predajem se Allahu, Gospodaru svjetova!&quot;"/>
		<aya index="45" text="A Semudu smo poslali brata njihova Saliha da se klanjaju jedino Allahu – a oni se podijeliše u dvije skupine koje su se međusobno prepirale."/>
		<aya index="46" text="&quot;O narode moj&quot; – govorio im je on – &quot;zašto tražite da vas stigne kazna prije nego što se pokajete? Zašto od Allaha ne tražite oprosta, da bi vam se ukazala milost?&quot;"/>
		<aya index="47" text="&quot;Mi smatramo hrđavim predznakom tebe i one koji su s tobom!&quot; – rekoše oni. – &quot;Od Allaha vam je i dobro i zlo&quot; – reče on – &quot;vi ste narod koji je stavljen u iskušenje.&quot;"/>
		<aya index="48" text="U gradu je bilo devet osoba koje su ne red nego nered činile."/>
		<aya index="49" text="&quot;Zakunite se najtežom zakletvom&quot; – rekoše – &quot;da ćemo noću njega i porodicu njegovu ubiti, a onda njegovom najbližem krvnom srodniku reći: 'Mi nismo prisustvovali pogibiji porodice njegove, mi, zaista, istinu govorimo.'&quot;"/>
		<aya index="50" text="I smišljali su spletke, ali Mi smo ih kaznili onda kad se nisu nadali,"/>
		<aya index="51" text="pa pogledaj kakva je bila posljedica spletkarenja njihova: uništili smo sve – i njih i narod njihov,"/>
		<aya index="52" text="eno kuća njihovih, puste su zbog nepravde koju su činili – to je zaista pouka narodu koji zna –"/>
		<aya index="53" text="a spasili smo one koji su vjerovali i koji su se grijeha klonili."/>
		<aya index="54" text="I Luta, kada reče narodu svome: &quot;Zašto činite razvrat naočigled jedni drugih?"/>
		<aya index="55" text="Zar zbilja sa strašću općite sa muškarcima umjesto sa ženama? Vi ste, uistinu, bezumnici.&quot;"/>
		<aya index="56" text="A odgovor naroda njegova je glasio: &quot;Istjerajte Lutovu porodicu iz grada vašeg, oni su ljudi-čistunci!&quot;"/>
		<aya index="57" text="I Mi smo spasili njega i porodicu njegovu, sve osim žene njegove. Mi smo odredili da ona ostane s onima koji će kaznu iskusiti,"/>
		<aya index="58" text="i pustili smo na njih kišu, a strašne li kiše za one koji su bili opomenuti!"/>
		<aya index="59" text="Reci: &quot;Hvala Allahu i mir robovima Njegovim koje je On odabrao!&quot; Šta je bolje: Allah ili oni koje Njemu ravnim smatraju?"/>
		<aya index="60" text="Onaj koji je nebesa i Zemlju stvorio i koji vam spušta s neba kišu pomoću koje Mi dajemo da ozelene bašče prekrasne – nemoguće je da vi učinite da izraste drveće njihovo. – Zar pored Allaha postoji drugi bog? Ne postoji, ali su oni narod koji druge s Njim izjednačuje;"/>
		<aya index="61" text="Onaj koji je Zemlju prebivalištem učinio i kroz nju rijeke proveo i na njoj brda nepomična postavio i dva mora pregradio. – Zar pored Allaha postoji drugi bog? Ne postoji, nego većina njih u neznanju živi;"/>
		<aya index="62" text="Onaj koji se nevoljniku, kad Mu se obrati, odaziva, i koji zlo otklanja i koji vas na Zemlji namjesnicima postavlja. – Zar pored Allaha postoji drugi bog? Kako nikako pouku vi da primite! –"/>
		<aya index="63" text="Onaj koji vam u tminama, na kopnu i na moru, put pokazuje i koji vjetrove kao radosnu vijest ispred milosti Svoje šalje. – Zar pored Allaha postoji drugi bog? Kako je Allah visoko iznad onih koji druge Njemu ravnim smatraju! –"/>
		<aya index="64" text="Onaj koji sve iz ničega stvara, koji će zatim to ponovo učiniti, i koji vam opskrbu s neba i iz zemlje daje. – Zar pored Allaha postoji drugi bog? Reci: &quot;Dokažite, ako istinu govorite!&quot;"/>
		<aya index="65" text="Reci: &quot;Niko, osim Allaha, ni na nebu ni na Zemlji, ne zna što će se dogoditi; i oni ne znaju kada će oživljeni biti."/>
		<aya index="66" text="Zar oni o onome svijetu da što znaju! Ništa! – oni u nj sumnjaju, oni su slijepi prema njemu.&quot;"/>
		<aya index="67" text="Nevjernici govore: &quot;Zar ćemo, kada postanemo zemlja, i mi i preci naši, zaista, biti oživljeni?"/>
		<aya index="68" text="Ovim nam se već odavno prijeti, i nama i precima našim, a ovo su samo izmišljotine naroda drevnih.&quot;"/>
		<aya index="69" text="Reci: &quot;Putujte po svijetu i vidite kako su završili grješnici!&quot;"/>
		<aya index="70" text="I ne žalosti se zbog njih i neka ti nije u duši teško zbog spletki njihovih."/>
		<aya index="71" text="&quot;Kad će se već jednom obistiniti ta prijetnja, ako istinu govorite?&quot; – pitaju oni."/>
		<aya index="72" text="Reci: &quot;Stići će vas sigurno nešto od onoga što požurujete!&quot;"/>
		<aya index="73" text="A Gospodar tvoj je neizmjerno dobar ljudima, ali većina njih nije zahvalna."/>
		<aya index="74" text="Gospodar tvoj dobro zna ono što grudi njihove taje i ono što oni na javu iznose."/>
		<aya index="75" text="Nema ničeg skrivenog ni na nebu ni na Zemlji, a da nije u Knjizi jasnoj."/>
		<aya index="76" text="Ovaj Kur'an sinovima Israilovim kazuje najviše o onome u čemu se oni razilaze"/>
		<aya index="77" text="i on je, uistinu, putokaz i milost svakom onom koji vjeruje."/>
		<aya index="78" text="Gospodar tvoj će im po pravdi Svojoj presuditi; On je Silni i Sveznajući,"/>
		<aya index="79" text="zato se pouzdaj u Allaha, jer ti, doista, slijediš pravu istinu!"/>
		<aya index="80" text="Ti ne možeš mrtve dozvati ni gluhe dovikati kada se leđima okrenu,"/>
		<aya index="81" text="niti možeš slijepe od zablude njihove odvratiti; možeš jedino dozvati one koji u riječi Naše vjeruju, oni će se odazvati."/>
		<aya index="82" text="I kad dođe vrijeme da oni budu kažnjeni, Mi ćemo učiniti da iz zemlje iziđe jedna životinja koja će im reći da ljudi u dokaze Naše nisu uvjereni."/>
		<aya index="83" text="A na Dan kada od svakog naroda sakupimo gomilu onih koji su dokaze Naše poricali – oni će biti zadržani –"/>
		<aya index="84" text="i kad dođu, On će upitati: &quot;Jeste li vi dokaze Moje poricali ne razmišljajući o njima, ili, šta ste to radili?&quot;"/>
		<aya index="85" text="I njih će stići kazna zato što su mnogobošci bili, pa neće moći ni riječ izustiti."/>
		<aya index="86" text="Zar nisu vidjeli da smo učinili noć da u njoj otpočinu, a dan vidnim? – to su, zaista, dokazi za narod koji vjeruje."/>
		<aya index="87" text="A na Dan kad se u Rog puhne pa se smrtno istrave i oni na nebesima i oni na Zemlji, izuzev onih koje Allah poštedi, svi će Mu ponizno doći."/>
		<aya index="88" text="Ti vidiš planine i misliš da su nepomične, a one promiču kao što promiču oblaci – to je Allahovo djelo koji je sve savršeno stvorio; On, doista, zna ono što radite."/>
		<aya index="89" text="Ko učini dobro djelo, dobiće veliku nagradu za njega i biće straha na Sudnjem danu pošteđen;"/>
		<aya index="90" text="a oni koji budu zlo činili, u vatru će naglavačke biti gurnuti. &quot;Zar se već kažnjavate za ono što ste radili?&quot;"/>
		<aya index="91" text="Ja sam primio zapovijest da se klanjam jedino Gospodaru ovoga grada, koji je On učinio svetim – a Njemu sve pripada – i naređeno mi je da budem poslušan"/>
		<aya index="92" text="i da Kur'an kazujem; onaj ko bude išao Pravim putem, na Pravome putu je za svoje dobro; a onome ko je u zabludi, ti reci: &quot;Ja samo opominjem.&quot;"/>
		<aya index="93" text="I reci: &quot;Hvala Allahu, On će vam znamenja Svoja pokazati, pa ćete ih vi poznati!&quot; A Gospodar tvoj motri na ono što radite."/>
	</sura>
	<sura index="28" name="القصص">
		<aya index="1" text="Tā Sīn Mīm."/>
		<aya index="2" text="Ovo su ajeti Knjige jasne!"/>
		<aya index="3" text="Mi ćemo ti kazati neke vijesti o Musau i faraonu, onako kako je bilo, i to za one ljude koji vjeruju."/>
		<aya index="4" text="Faraon se u zemlji bio ponio i stanovnike njezine na stranke bio izdijelio; jedne je tlačio, mušku im djecu klao, a žensku u životu ostavljao, doista je smutljivac bio."/>
		<aya index="5" text="A Mi smo htjeli da one koji su na Zemlji tlačeni milošću obaspemo i da ih vođama i nasljednicima učinimo,"/>
		<aya index="6" text="i da im na Zemlji vlast darujemo, a da faraonu i Hamanu i vojskama njihovim damo da dožive baš ono zbog čega su od njih strahovali."/>
		<aya index="7" text="I Mi nadahnusmo Musaovu majku: &quot;Doji ga, a kad se uplašiš za njegov život, baci ga u rijeku, i ne strahuj i ne tuguj, Mi ćemo ti ga, doista, vratiti i poslanikom ga učiniti.&quot;"/>
		<aya index="8" text="I nađoše ga faraonovi ljudi, da im postane dušmanin i jad; – zaista su faraon i Haman i vojske njihove uvijek griješili."/>
		<aya index="9" text="I žena faraonova reče: &quot;On će biti radost i meni i tebi! Ne ubijte ga, možda će nam od koristi biti, a možemo ga i posiniti.&quot; A oni ništa ne predosjetiše."/>
		<aya index="10" text="I srce Musaove majke ostade prazno, umalo ga ne prokaza, da Mi srce njeno nismo učvrstili i vjernicom je učinili."/>
		<aya index="11" text="I ona reče sestri njegovoj: &quot;Idi za njim!&quot; I ona ga ugleda izdaleka, a oni nisu bili ništa primijetili."/>
		<aya index="12" text="A Mi smo mu već bili zabranili dojilje, pa ona reče: &quot;Hoćete li da vam ja pokažem porodicu koja će vam se o njemu brinuti i koja će mu dobro željeti?&quot;"/>
		<aya index="13" text="I vratismo ga majci njegovoj da se raduje i da ne tuguje, i da se uvjeri da je Allahovo obećanje istinito; ali većina njih ne zna."/>
		<aya index="14" text="I kad se on opasa snagom i stasa, dadosmo mu mudrost i znanje; tako Mi nagrađujemo one koji dobra djela čine."/>
		<aya index="15" text="I on uđe u grad neopažen od stanovnika njegovih i u njemu zateče dvojicu ljudi kako se tuku, jedan je pripadao njegovu, a drugi neprijateljskom narodu, pa ga zovnu u pomoć onaj iz njegova naroda protiv onog iz neprijateljskog naroda, i Musa ga udari šakom i – usmrti. &quot;Ovo je šejtanov posao!&quot; – uzviknu – &quot;on je, zaista, otvoreni neprijatelj koji u zabludu dovodi!"/>
		<aya index="16" text="Gospodaru moj&quot; – reče onda – &quot;ja sam sâm sebi zlo nanio, oprosti mi!&quot; I On mu oprosti, On, uistinu, prašta i On je milostiv."/>
		<aya index="17" text="&quot;Gospodaru moj&quot; – reče – &quot;tako mi blagodati koju si mi ukazao, više nikada nevjernicima neću biti od pomoći!&quot;"/>
		<aya index="18" text="I Musa u gradu osvanu prestrašen, očekujući šta će biti, kad ga onaj isti od jučer pozva ponovo u pomoć. &quot;Ti si, zbilja, u pravoj zabludi!&quot; – reče mu Musa,"/>
		<aya index="19" text="i kad htjede ščepati zajedničkog im neprijatelja, reče mu onaj: &quot;O Musa, zar ćeš ubiti i mene kao što si jučer ubio čovjeka? Ti hoćeš da na zemlji silu provodiš, a ne želiš da miriš.&quot;"/>
		<aya index="20" text="I jedan čovjek s kraja grada dotrča: &quot;O Musa&quot; – reče – &quot;glavešine se dogovaraju da te ubiju; zato bježi, ja sam ti zbilja iskren savjetnik.&quot;"/>
		<aya index="21" text="I Musa iziđe iz grada, ustrašen, iščekujući šta će se desiti. &quot;Gospodaru moj&quot; – reče – &quot;spasi me naroda koji ne vjeruje!&quot;"/>
		<aya index="22" text="I kad se uputi prema Medjenu, on reče: &quot;Gospodar moj će mi pokazati Pravi put!&quot;"/>
		<aya index="23" text="A kad stiže do vode medjenske, zateče oko nje mnoge ljude kako napajaju stoku, a malo podalje od njih ugleda dvije žene koje su je od vode odbijale. &quot;Šta vi radite?&quot; – upita on. &quot;Mi ne napajamo dok čobani ne odu&quot; – odgovoriše one – &quot;a otac nam je veoma star.&quot;"/>
		<aya index="24" text="I on im je napoji, a onda ode u hladovinu i reče: &quot;Gospodaru moj, ma kakvu mi hranu dao, zaista mi je potrebna!&quot;"/>
		<aya index="25" text="I jedna od njih dvije dođe mu, poslije, idući stidljivo i reče: &quot;Otac moj te zove da te nagradi zato što si nam stoku napojio!&quot; I kad mu on dođe i kaza mu šta je doživio, on reče: &quot;Ne strahuj, spasio si se naroda koji ne vjeruje!&quot;"/>
		<aya index="26" text="&quot;O oče moj&quot; – reče jedna od njih – &quot;uzmi ga u najam, najbolje je da unajmiš snažna i pouzdana.&quot;"/>
		<aya index="27" text="&quot;Ja želim da te oženim jednom od ove dvije kćeri moje&quot; – reče on – &quot;ali trebaš me osam godina služiti; a ako deset napuniš, biće dobra volja tvoja, a ja ne želim da te na to silim; ti ćeš vidjeti, ako Bog da, da sam dobar.&quot;"/>
		<aya index="28" text="&quot;Neka bude tako između mene i tebe!&quot; – reče Musa – &quot;koji god od ta dva roka ispunim, nema mi se šta prigovoriti, a Allah je jamac za ono što smo utanačili.&quot;"/>
		<aya index="29" text="I kad Musa ispuni ugovoreni rok i krenu sa čeljadi svojom, on ugleda vatru na jednoj strani brda. &quot;Pričekajte!&quot; – reče čeljadi svojoj – &quot;vidio sam vatru, možda ću vam od nje kakvu vijest donijeti, ili zapaljenu glavnju, da se ogrijete.&quot;"/>
		<aya index="30" text="A kad dođe do vatre, neko ga zovnu s desne strane doline, iz stabla, u blagoslovljenom kraju: &quot;O Musa, Ja sam – Allah, Gospodar svjetova!"/>
		<aya index="31" text="Baci štap svoj!&quot; I kad vidje da se poput hitre zmije kreće, on uzmače i ne vrati se. &quot;O Musa, priđi i ne boj se, sigurno ti se nikakvo zlo dogoditi neće!"/>
		<aya index="32" text="Uvuci svoju ruku u njedra svoja, pojaviće se bijela, a bez mahane, i priberi se tako od straha! To su dva dokaza od Gospodara tvoga faraonu i glavešinama njegovim; oni su, zaista, narod raskalašeni.&quot;"/>
		<aya index="33" text="&quot;Gospodaru moj&quot; – reče – &quot;ja sam ubio jednog njihovog čovjeka, pa se bojim da i oni mene ne ubiju."/>
		<aya index="34" text="A moj brat Harun je rječitiji od mene, pa pošalji sa mnom i njega kao pomoćnika da potvrđuje riječi moje, jer se bojim da me ne nazovu lašcem.&quot;"/>
		<aya index="35" text="&quot;Pomoći ćemo te bratom tvojim&quot; – reče On – &quot;i obojici ćemo vlast dati, pa vam se oni neće usuditi prići; s Našim znamenjima vas dvojica i oni koji vas budu slijedili postaćete pobjednici.&quot;"/>
		<aya index="36" text="I kada im Musa donese Naše jasne dokaze, oni povikaše: &quot;Ovo je samo smišljena čarolija; nismo čuli da se ovako nešto dešavalo u doba predaka naših!&quot;"/>
		<aya index="37" text="&quot;Gospodar moj dobro zna onoga koji donosi uputstvo od Njega&quot; – reče Musa – &quot;onoga koji će na kraju pobijediti, a nevjernici doista neće uspjeti!&quot;"/>
		<aya index="38" text="&quot;O velikaši&quot; – reče faraon – &quot;ja ne znam da vi imate drugog boga osim mene, a ti, o Hamane, peci mi opeke i sagradi mi toranj da se popnem k Musaovu Bogu, jer ja mislim da je on, zaista, lažac!&quot;"/>
		<aya index="39" text="A on i vojske njegove bijahu se bez ikakva osnova ponijeli na Zemlji i mislili su da Nam neće biti vraćeni,"/>
		<aya index="40" text="pa Mi dohvatismo i njega i vojske njegove i u more ih bacismo; pogledaj kako su skončali nevjernici!"/>
		<aya index="41" text="A bili smo ih učinili vođama koji su pozivali u ono zbog čega se ide u vatru – a na Sudnjem danu niko im neće pomoći –"/>
		<aya index="42" text="i popratismo ih prokletstvom na ovome svijetu, a na onome svijetu biće od svakog dobra udaljeni."/>
		<aya index="43" text="I Mi smo Musau Knjigu dali, nakon što smo drevne narode uništili, da bude svjetlo ljudima i uputstvo i milost – da bi sebi došli."/>
		<aya index="44" text="Ti nisi bio na zapadnoj strani kada smo Musau poslanstvo povjerili, a nisi bio ni njegov savremenik."/>
		<aya index="45" text="Mi smo mnoge narode podigli i oni su dugo živjeli; a ti nisi boravio među stanovnicima Medjena da im kazuješ riječi Naše, nego ti Mi o njima kazujemo vijesti."/>
		<aya index="46" text="Ti nisi bio pored brda kad smo Musaa pozvali, ali Mi smo te poslali kao milost Gospodara tvoga da opominješ ljude kojima prije tebe nije došao niko ko bi ih opomenuo, da bi se opametili,"/>
		<aya index="47" text="i da ne reknu kad ih kazna stigne zbog onoga što su počinili: &quot;Gospodaru naš, zašto nam nisi poslao poslanika, pa da dokaze Tvoje slijedimo i vjernici budemo?&quot;"/>
		<aya index="48" text="A kad im dolazi Istina od Nas, oni govore: &quot;Zašto mu nije dato onako isto kao što je dato Musau?&quot; A zar oni još davno nisu porekli ono što je Musau dato? Oni govore: &quot;Dvije čarolije, jedna drugu podržava&quot; – i govore: &quot;Mi ni u jednu ne vjerujemo.&quot;"/>
		<aya index="49" text="Reci: &quot;Pa donesite vi od Allaha knjigu koja bolje nego ove dvije na Pravi put upućuje, nju bih slijedio, ako istinu govorite!&quot;"/>
		<aya index="50" text="Pa ako ti se ne odazovu, onda znaj da se oni povode jedino za strastima svojim. A zar je iko gore zalutao od onoga koji slijedi strast svoju, a ne Allahovu uputu? Allah, doista, neće ukazati na Pravi put narodu koji sam sebi nepravdu čini."/>
		<aya index="51" text="A Mi objavljujemo sve riječ po riječ, da bi razmislili."/>
		<aya index="52" text="Oni kojima smo dali Knjigu prije Kur'ana, vjeruju u nj,"/>
		<aya index="53" text="a kad im se kazuje, govore: &quot;Mi vjerujemo u nj, on je istina od Gospodara našeg, mi smo i prije bili muslimani.&quot;"/>
		<aya index="54" text="Oni će dobiti dvostruku nagradu zato što trpe i što lijepim zlo uzvraćaju i što od onoga što im dajemo udjeljuju;"/>
		<aya index="55" text="a kada čuju besmislicu kakvu, od nje se okrenu i reknu: &quot;Nama naša djela, a vama vaša djela; mir vama! Mi ne želimo društvo neukih.&quot;"/>
		<aya index="56" text="Ti, doista, ne možeš uputiti na Pravi put onoga koga ti želiš uputiti – Allah ukazuje na Pravi put onome kome On hoće, i On dobro zna one koji će Pravim putem poći."/>
		<aya index="57" text="Oni govore: &quot;Ako s tobom budemo Pravi put slijedili, bićemo brzo iz rodnog kraja protjerani.&quot; Zar im Mi ne pružamo priliku da borave u svetom i sigurnom mjestu gdje se, kao Naš dar, slivaju plodovi svakovrsni; međutim, većina njih ne zna."/>
		<aya index="58" text="A koliko smo Mi sela i gradova uništili čiji su stanovnici u životu obijesni bili! Eno domova njihovih, malo ko, poslije njih, navrati u njih, Nama su ostali."/>
		<aya index="59" text="A Gospodar tvoj nikada nije naselja uništavao dok u njihov glavni grad poslanika ne bi poslao, koji im je dokaze Naše kazivao. I Mi smo samo onda naselja uništavali kad su stanovnici njihovi nasilnici bili."/>
		<aya index="60" text="Sve što vam je darovano samo su naslade i ukrasi u životu na ovome svijetu; a ono što je u Allaha bolje je i trajno je. Zašto se ne opametite?"/>
		<aya index="61" text="Kako može biti jednak onaj kome smo lijepu nagradu obećali, i koju će dobiti, i onaj kome smo dali da se naslađuje u životu na ovome svijetu, a koji će, poslije, na onome svijetu u vatru ubačen biti?"/>
		<aya index="62" text="A na Dan kad ih On pozove i upita: &quot;Gdje su oni koje ste Meni ravnim smatrali?&quot; –"/>
		<aya index="63" text="reći će onī na kojima će se riječ obistiniti: &quot;Gospodaru naš, ove što smo na stranputicu naveli – naveli smo zato što smo i sami na stranputici bili; mi ih se pred Tobom odričemo, oni se nama nisu klanjali.&quot;"/>
		<aya index="64" text="&quot;Pozovite božanstva vaša!&quot; – reći će im se, pa će ih oni pozivati, ali im se ona neće odazvati, i patnju će doživjeti i zažaliće što na Pravom putu nisu bili."/>
		<aya index="65" text="A na Dan kad ih On pozove i upita: &quot;Šta ste poslanicima odgovorili?&quot; –"/>
		<aya index="66" text="toga Dana oni neće znati šta će odgovoriti, pa ni jedan drugog neće ništa pitati."/>
		<aya index="67" text="A onaj koji se bude pokajao, i koji bude vjerovao, i koji bude dobra djela činio, on će postići šta je želio."/>
		<aya index="68" text="Gospodar tvoj stvara šta hoće, i On odabira. Oni nemaju pravo birati. Hvaljen neka je Allah i vrlo visoko iznad onih koje s Njim izjednačuju!"/>
		<aya index="69" text="Gospodar tvoj zna ono što srca njihova kriju i ono što oni iskazuju."/>
		<aya index="70" text="On je Allah, drugog boga osim Njega nema; Njemu neka je hvala i na ovome i na onome svijetu! Samo On sudi i Njemu ćete se vratiti."/>
		<aya index="71" text="Reci: &quot;Kažite vi meni – ako bi Allah dao da vam noć potraje vječno, do Sudnjega dana, koji bog bi vam, osim Allaha, svjetlo dao? Zar ne čujete?&quot;"/>
		<aya index="72" text="Reci: &quot;Kažite vi meni – ako bi Allah dao da vam dan potraje vječno, do Sudnjega dana, koji bog bi vam, osim Allaha, noć dao da u njoj otpočinete? Zar ne vidite?"/>
		<aya index="73" text="Iz milosti Svoje On vam je dao noć i dan; da se u njoj odmarate, a da iz dobara Njegovih privređujete i da zahvalni budete.&quot;"/>
		<aya index="74" text="A na Dan kada ih On pozove i upita: &quot;Gdje su oni koje ste Meni ravnim smatrali?&quot; –"/>
		<aya index="75" text="iz svakog naroda dovešćemo svjedoka i reći: &quot;Dajte svoj dokaz!&quot; i oni će saznati da je Bog jedino Allah, a neće im biti onih koje su izmišljali."/>
		<aya index="76" text="Karun je iz Musaova naroda bio, pa ih je tlačio, a bili smo mu dali toliko blaga da mu je ključeve od njega teško mogla nositi gomila snažnih ljudi. &quot;Ne budi obijestan, jer Allah ne voli one koji su obijesni!&quot; – govorili su mu ljudi iz naroda njegova –"/>
		<aya index="77" text="&quot;i nastoj da time što ti je Allah dao stekneš onaj svijet, a ne zaboravi ni svoj udio na ovome svijetu i čini drugima dobro, kao što je Allah tebi dobro učinio, i ne čini nered po Zemlji, jer Allah ne voli one koji nered čine.&quot;"/>
		<aya index="78" text="&quot;Ovo što imam stekao sam znanjem svojim, tako ja mislim&quot; – govorio je on. A zar nije znao da je Allah prije njega uništio neke narode koji su bili od njega jači i koji su bili više nakupili – a zločinci neće o grijesima svojim ni ispitivani biti."/>
		<aya index="79" text="I iziđe on pred narod svoj u svom sjaju. &quot;Ah, da je i nama ono što je dato Karunu!&quot; – govorili su oni koji su čeznuli za životom na ovom svijetu – &quot;on je, uistinu, presretan.&quot;"/>
		<aya index="80" text="&quot;Teško vama!&quot; – govorili su učeni – &quot;onome koji vjeruje i čini dobra djela bolja je Allahova nagrada, a biće samo strpljivima pružena.&quot;"/>
		<aya index="81" text="I Mi smo i njega i dvorac njegov u zemlju utjerali, i niko ga od Allahove kazne nije mogao odbraniti, a ni sam sebi nije mogao pomoći."/>
		<aya index="82" text="A oni koji su ranije priželjkivali da su na njegovu mjestu, stadoše govoriti: &quot;Zar ne vidite da Allah daje obilje onome od robova Svojih kome On hoće, a i da uskraćuje? Da nam Allah nije milost Svoju ukazao, i nas bi u zemlju utjerao. Zar ne vidite da nezahvalnici nikad neće uspjeti?&quot;"/>
		<aya index="83" text="Taj drugi svijet daćemo onima koji ne žele da se na Zemlji ohole i da nered čine, a one koji se Allaha boje čeka sretan kraj."/>
		<aya index="84" text="Onaj ko učini dobro djelo dobiće deseterostruku nagradu za njega, a onaj ko uradi zlo – pa, oni koji budu zlo radili biće tačno prema zasluzi kažnjeni."/>
		<aya index="85" text="Onaj koji ti objavljuje Kur'an sigurno će te vratiti na onaj svijet. Reci: &quot;Gospodar moj dobro zna ko je na Pravome putu i ko je u očitoj zabludi.&quot;"/>
		<aya index="86" text="Ti nisi očekivao da će ti Knjiga biti objavljena, ali, ona ti je objavljena kao milost Gospodara tvoga; zato nikako ne budi nevjernicima saučesnik!"/>
		<aya index="87" text="I neka te oni nikako ne odvrate od Allahovih riječi, kada ti se objave, i pozivaj Gospodaru svome i nikako ne budi od onih koji druge Njemu smatraju ravnim!"/>
		<aya index="88" text="I ne klanjaj se, pored Allaha, drugom bogu! Nema boga osim Njega! Sve će, osim Njega, propasti! On će suditi, i Njemu ćete se povratiti!"/>
	</sura>
	<sura index="29" name="العنكبوت">
		<aya index="1" text="Elif Lām Mīm."/>
		<aya index="2" text="Misle li ljudi da će biti ostavljeni na miru ako kažu: &quot;Mi vjerujemo!&quot; i da u iskušenje neće biti dovedeni?"/>
		<aya index="3" text="A Mi smo u iskušenje dovodili i one prije njih, da bi Allah sigurno ukazao na one koji govore istinu i na one koji lažu."/>
		<aya index="4" text="Zar misle oni koji zla djela rade da će Nama umaći? – Loše prosuđuju!"/>
		<aya index="5" text="Onaj ko se boji susreta sa Allahom – pa, doći će, sigurno, Dan obećani; a On sve čuje i sve zna!"/>
		<aya index="6" text="A onaj ko se bori – bori se samo za sebe, jer Allah sigurno može bez svih svjetova biti."/>
		<aya index="7" text="Onima koji vjeruju i dobra djela čine preći ćemo, sigurno, preko hrđavih postupaka njihovih, i za ono što su radili doista ćemo ih najljepšom nagradom nagraditi."/>
		<aya index="8" text="Mi smo svakog čovjeka zadužili da bude dobar prema roditeljima svojim. Ali, ako te oni budu nagovarali da Meni nekoga ravnim smatraš, o kome ti ništa ne znaš, onda ih ne slušaj. Meni ćete se vratiti, pa ću vas Ja o onome što ste radili obavijestiti."/>
		<aya index="9" text="One koji vjeruju i dobra djela čine sigurno ćemo među one koji su dobri uvrstiti."/>
		<aya index="10" text="Ima ljudi koji govore: &quot;Vjerujemo u Allaha&quot; – a kad neki Allaha radi bude na muke stavljen, on drži da je ljudsko mučenje isto što i Allahova kazna. A ako pobjeda dođe od Gospodara tvoga, sigurno će oni reći: &quot;Bili smo uz vas!&quot; A zar Allah ne zna dobro ono što je u grudima čijim?"/>
		<aya index="11" text="Allah dobro zna one koji vjeruju i dobro zna one koji su dvolični."/>
		<aya index="12" text="Nevjernici govore vjernicima: &quot;Slijedite naš put, a mi ćemo nositi grijehe vaše!&quot; – a ne bi ponijeli nijedan grijeh njihov, oni samo lažu,"/>
		<aya index="13" text="ali će, sigurno, vlastito breme i breme onih koje su u zabludu odveli nositi, i za laži koje su iznosili doista će na Sudnjem danu odgovarati."/>
		<aya index="14" text="Mi smo Nuha narodu njegovu poslali i on je među njima ostao hiljadu, manje pedeset, godina, pa ih je potom zadesio potop, zato što su Allahu druge ravnim smatrali."/>
		<aya index="15" text="I Mi smo njega i one što su bili u lađi – spasili, i poučnim primjerom svjetovima je učinili."/>
		<aya index="16" text="A i Ibrahima. &quot;Allahu se jedino klanjajte&quot; – govorio je on narodu svome – &quot;i Njega se bojte, to vam je bolje, da znate."/>
		<aya index="17" text="Vi se, mimo Allaha, kumirima klanjate i laži smišljate. Oni kojima se vi, mimo Allaha, klanjate ne mogu vas nikakvom hranom nahraniti; vi hranu od Allaha trážite i Njemu se klanjajte i Njemu zahvalni budite! – Njemu ćete se vratiti.&quot; –"/>
		<aya index="18" text="Ako vi smatrate lažnim mene, pa smatrali su lažnim svoje poslanike i narodi prije vas; a poslanik je jedino dužan da jasno obznani."/>
		<aya index="19" text="Zar ovi ne vide kako Allah sve iz ničega stvara? On će to opet učiniti; Allahu je to, zaista, lahko."/>
		<aya index="20" text="Reci: &quot;Putujte po svijetu da vidite šta je On iz ničega stvorio. I, Allah će to, poslije, po drugi put stvoriti. Allah, zaista, sve može;"/>
		<aya index="21" text="On kažnjava onoga koga On hoće i milost ukazuje onome kome On hoće, i Njemu ćete se vratiti."/>
		<aya index="22" text="Njegovoj kazni nećete umaći ni na Zemlji ni na nebu, a nemate, mimo Allaha, ni zaštitnika ni pomagača."/>
		<aya index="23" text="A onima koji neće da vjeruju u Allahove dokaze i u susret s Njime, njima nije stalo do Moje milosti – njih čeka patnja nesnosna.&quot;"/>
		<aya index="24" text="Odgovor naroda njegova bijaše: &quot;Ubijte ga ili spalite!&quot; – ali, Allah ga je iz vatre izbavio. To su, uistinu, dokazi za narod koji vjeruje."/>
		<aya index="25" text="&quot;Vi ste&quot; – reče on – &quot;mimo Allaha kumire prihvatili da biste u životu na ovome svijetu međusobne prijateljske odnose održavali, a poslije, na Sudnjem danu, jedni drugih ćete se odricati i jedni druge ćete proklinjati, vatra će vaše boravište biti, i niko vam u pomoć neće moći priteći.&quot;"/>
		<aya index="26" text="I Lut mu jedini povjerova! A Ibrahim reče: &quot;Ja se selim onamo kuda mi je Gospodar moj naredio, jer je On, uistinu, silan i mudar.&quot;"/>
		<aya index="27" text="I Mi smo mu Ishaka i Jakuba poklonili i potomcima njegovim vjerovjesništvo i Knjigu dali, a njemu na ovom svijetu lijep spomen sačuvali, a na onome će, doista, jedan od onih dobrih biti."/>
		<aya index="28" text="I Luta. Kada narodu svome reče: &quot;Vi činite takav razvrat kakav prije vas niko na svijetu nije činio:"/>
		<aya index="29" text="s muškarcima općite, po drumovima presrećete, i na skupovima svojim najodvratnije stvari činite&quot; – odgovor naroda njegova bijaše: &quot;Učini da nas Allahova kazna stigne, ako istinu govoriš!&quot;"/>
		<aya index="30" text="&quot;Gospodaru moj&quot; – reče on – &quot;pomozi mi protiv naroda grješnog!&quot;"/>
		<aya index="31" text="I kad izaslanici Naši Ibrahimu radosnu vijest donesoše, rekoše: &quot;Mi ćemo uništiti stanovnike onoga grada, jer su njegovi stanovnici nevjernici.&quot;"/>
		<aya index="32" text="&quot;U njemu je Lut&quot; – reče Ibrahim. – &quot;Mi dobro znamo ko je u njemu&quot; – rekoše oni – &quot;mi ćemo njega i porodicu njegovu sigurno spasiti, osim žene njegove, ona će ostati s onima koji će kaznu iskusiti.&quot;"/>
		<aya index="33" text="I kad izaslanici Naši dođoše Lutu, on se zbog njih sneveseli i uznemiri. &quot;Ne boj se i ne brini se&quot; – rekoše oni – &quot;mi ćemo tebe i porodicu tvoju spasiti, osim žene tvoje; ona će ostati s onima koji će kaznu iskusiti."/>
		<aya index="34" text="A na stanovnike ovoga grada spustićemo strašnu kaznu s neba zbog toga što su razvratnici.&quot;"/>
		<aya index="35" text="I od njega smo ostavili vidljive ostatke ljudima koji budu pameti imali."/>
		<aya index="36" text="A u Medjen brata njihova Šuajba: &quot;O narode moj&quot; – govorio je on – &quot;Allahu se jedino klanjajte i činite ono za što ćete dobiti nagradu na onome svijetu, a po Zemlji, nered praveći, zlo ne radite!&quot;"/>
		<aya index="37" text="Ali mu oni ne povjerovaše, pa ih zadesi strašan potres i oni osvanuše u zemlji svojoj mrtvi, nepomični."/>
		<aya index="38" text="A i Ada i Semuda – ostaci domova njihovih su vam vidljivi – šejtan im je lijepim njihove postupke predočio, pa ih, iako su razumni bili, od Pravog puta odvratio;"/>
		<aya index="39" text="I Karuna i faraona i Hamana; Musa im je jasne dokaze donio, ali su se oni na Zemlji oholo ponijeli i kaznu nisu izbjegli."/>
		<aya index="40" text="I sve smo prema grijesima njihovim kaznili: na neke vjetar, pun pijeska, poslali, a neke strašnim glasom uništili; neke u zemlju utjerali, a neke potopili. – Allah im nije učinio nepravdu, sami su sebi nepravdu nanijeli."/>
		<aya index="41" text="Oni koji, mimo Allaha, zaštitnike uzimaju slični su pauku koji sebi isplete kuću, a najslabija je kuća, uistinu, paukova kuća, neka znaju!"/>
		<aya index="42" text="Allah dobro zna da ovi kojima se oni, pored Njega, klanjaju ništa ne predstavljaju; On je Silni i Mudri!"/>
		<aya index="43" text="To su primjeri koje Mi ljudima navodimo, ali ih samo učeni shvaćaju."/>
		<aya index="44" text="Allah je nebesa i Zemlju s razlogom stvorio; to je, doista, pouka onima koji vjeruju."/>
		<aya index="45" text="Kazuj Knjigu koja ti se objavljuje i obavljaj molitvu, molitva, zaista, odvraća od razvrata i od svega što je ružno; obavljanje molitve je najveća poslušnost! – A Allah zna šta radite."/>
		<aya index="46" text="I sa sljedbenicima Knjige raspravljajte na najljepši način, ali ne i sa onima među njima koji su nepravedni – i recite: &quot;Mi vjerujemo u ono što se objavljuje nama i u ono što je objavljeno vama, a naš Bog i vaš Bog jeste – jedan, i mi se Njemu pokoravamo.&quot;"/>
		<aya index="47" text="Kao i njima, Mi tebi objavljujemo Knjigu, a neki od onih kojima smo već dali Knjigu – i u ovu vjeruju, a i od ovih neki u nju vjeruju, a dokaze Naše samo nevjernici osporavaju."/>
		<aya index="48" text="Ti prije nje nijednu knjigu nisi čitao, a nisi je ni desnom rukom svojom pisao; inače, posumnjali bi oni što laži govore."/>
		<aya index="49" text="A to su ajeti jasni, u srcima su onih kojima je razum dat; a Naše ajete samo nepravedni osporavaju –"/>
		<aya index="50" text="i govore: &quot;Zašto mu od Gospodara njegova nisu neka čuda poslana?&quot; Reci: &quot;Čuda su jedino u Allaha, a ja samo jasno opominjem.&quot;"/>
		<aya index="51" text="A zar im nije dosta to što Mi tebi objavljujemo Knjigu koja im se kazuje; u njoj je, doista, blagodat i pouka narodu koji vjeruje."/>
		<aya index="52" text="Reci: &quot;Allah je dovoljan svjedok meni i vama, On zna sve što je na nebesima i na Zemlji. A oni koji u kumire vjeruju, a u Allaha ne vjeruju, oni su izgubljeni."/>
		<aya index="53" text="Oni traže od tebe da ih što prije stigne kazna. A da nije određenog roka za to, kazna bi im došla, a doći će im, sigurno, iznenada, oni neće predosjetiti."/>
		<aya index="54" text="Oni traže od tebe da ih što prije stigne kazna, a Džehennem će sigurno sve nevjernike obuhvatiti"/>
		<aya index="55" text="na Dan kad ih patnja i odozgo i odozdo obuzme, a melek rekne: &quot;Ispaštajte za ono što ste radili!&quot;"/>
		<aya index="56" text="O robovi Moji koji vjerujete, Moja je Zemlja prostrana, zato se samo Meni klanjajte!"/>
		<aya index="57" text="Svako živo biće će smrt okusiti, i Nama ćete se poslije vratiti."/>
		<aya index="58" text="One koji budu vjerovali i dobra djela činili smjestićemo u džennetske odaje, ispred kojih će rijeke teći, u njima će vječno boraviti. Kako će divna biti nagrada onima koji su se trudili,"/>
		<aya index="59" text="onima koji su trpjeli i u Gospodara svoga se uzdali!"/>
		<aya index="60" text="A koliko ima životinja koje ne sakupljaju hranu sebi, Allah ih hrani, a i vas! On sve čuje i sve zna."/>
		<aya index="61" text="A da ih upitaš: &quot;Ko je nebesa i Zemlju stvorio i ko je Sunce i Mjesec potčinio?&quot; – sigurno bi rekli: &quot;Allah!&quot; Pa kuda se onda odmeću?"/>
		<aya index="62" text="Allah u izobilju daje hranu onome kome hoće od robova Svojih, a nekome i uskraćuje; – Allah, zaista, zna sve."/>
		<aya index="63" text="A ako ih upitaš: &quot;Ko s neba kišu spušta i njome mrtvu zemlju oživljava?&quot; – sigurno će reći: &quot;Allah!&quot; – a ti reci: &quot;Hvala Allahu!&quot; – ali većina njih ne shvaća."/>
		<aya index="64" text="Život na ovome svijetu nije ništa drugo do zabava i igra, a samo onaj svijet je – život, kad bi samo oni znali!"/>
		<aya index="65" text="Kad se u lađe ukrcaju, iskreno se mole Allahu, a kad ih On do kopna dovede, odjednom druge Njemu ravnim smatraju"/>
		<aya index="66" text="da bi pokazali nezahvalnost prema onome što im Mi dajemo, i da bi uživali. A znaće oni!"/>
		<aya index="67" text="Zar ne vide da smo Harem svetim i sigurnim učinili, dok se svuda okolo njih otima i pljačka? I zar u laž vjeruju, a na Allahovim blagodatima su nezahvalni?"/>
		<aya index="68" text="I ima li onda nepravednijeg od onoga koji o Allahu izmišlja laži ili poriče Istinu koja mu dolazi? I zar nevjernicima nije mjesto u Džehennemu?"/>
		<aya index="69" text="One koji se budu zbog Nas borili Mi ćemo, sigurno, putevima koji Nama vode uputiti; a Allah je, zaista, na strani onih koji dobra djela čine!"/>
	</sura>
	<sura index="30" name="الروم">
		<aya index="1" text="Elif Lām Mīm."/>
		<aya index="2" text="Bizantinci su pobijeđeni"/>
		<aya index="3" text="u susjednoj zemlji, ali oni će, poslije poraza svoga, sigurno pobijediti"/>
		<aya index="4" text="za nekoliko godina – i prije, i poslije, Allahova je odluka – i tada će se vjernici radovati"/>
		<aya index="5" text="Allahovoj pomoći – On pomaže kome hoće, On je Silni i Samilosni –"/>
		<aya index="6" text="obećanje je Allahovo, a Allah će obećanje Svoje ispuniti, ali većina ljudi ne zna;"/>
		<aya index="7" text="oni znaju samo spoljašnju stranu života na ovome svijetu, a prema onome svijetu su ravnodušni."/>
		<aya index="8" text="A zašto ne razmisle sami o sebi? Allah je stvorio nebesa i Zemlju i ono što je između njih – sa ciljem i do roka određenog. A mnogi ljudi ne vjeruju da će pred Gospodara svoga doista izaći."/>
		<aya index="9" text="Zašto ne putuju po svijetu pa da vide kako su završili oni prije njih? Oni su bili od njih jači, i zemlju su orali i obrađivali je više nego što je obrađuju ovi, i poslanici su im donosili jasne dokaze; Allah im nije učinio nepravdu, sami su sebi nepravdu nanijeli."/>
		<aya index="10" text="Oni koji su zlo činili završiće najužasnijom patnjom, zato što su Allahove riječi poricali i što su ih ruglu izvrgavali."/>
		<aya index="11" text="Allah iz ničega stvara, On će to ponovo učiniti i na kraju Njemu ćete se vratiti."/>
		<aya index="12" text="Na dan kad nastupi Čas – mnogobošci će svaku nadu izgubiti:"/>
		<aya index="13" text="božanstva njihova neće im biti zagovornici, a zbog božanstava svojih bili su nevjernici."/>
		<aya index="14" text="Na dan kad nastupi Čas oživljenja – ljudi će se razdvojiti:"/>
		<aya index="15" text="oni koji su vjerovali i dobra djela činili – u džennetskom perivoju će se radovati,"/>
		<aya index="16" text="a oni koji nisu vjerovali i koji su ajete Naše i susret na Sudnjem danu poricali – u trajnoj će muci biti."/>
		<aya index="17" text="Pa, hvaljen neka je Allah kad god omrknete i kad god osvanete –"/>
		<aya index="18" text="Njemu neka je pohvala i na nebesima i na Zemlji – i predvečer i u podne! –"/>
		<aya index="19" text="On iz neživog stvara živo i živo pretvara u neživo. On oživljava zemlju nakon mrtvila njezina – isto tako ćete i vi biti oživljeni."/>
		<aya index="20" text="Jedan od dokaza Njegovih je to što vas od zemlje stvara, i odjednom vas, ljudi, svuda ima razasutih;"/>
		<aya index="21" text="i jedan od dokaza Njegovih je to što za vas, od vrste vaše, stvara žene da se uz njih smirite, i što između vas uspostavlja ljubav i samilost; to su, zaista, pouke za ljude koji razmišljaju;"/>
		<aya index="22" text="i jedan od dokaza Njegovih je stvaranje nebesa i Zemlje, i raznovrsnost jezika vaših i boja vaših; to su, zaista, pouke za one koji znaju;"/>
		<aya index="23" text="i jedan od dokaza Njegovih je san vaš noću i po danu, i nastojanje vaše da steknete nešto iz obilja Njegova; to su, zaista, pouke za ljude koji čuju;"/>
		<aya index="24" text="i jedan od dokaza Njegovih je to što vam pokazuje munju, da se pobojite i ponadate, i to što spušta s neba kišu i oživljava njome zemlju poslije mrtvila njezina; to su, zaista, pouke za ljude koji razumiju."/>
		<aya index="25" text="I jedan od dokaza Njegovih je i to što nebo i Zemlja postoje voljom Njegovom. Zatim to što ćete, čim vas On samo jednom iz zemlje pozove, brzo ustati."/>
		<aya index="26" text="Njemu pripada sve što je na nebesima i na Zemlji, sve je Njemu poslušno."/>
		<aya index="27" text="On je Taj koji iz ničega stvara i On će to ponovo učiniti, to je Njemu lahko; On je uzvišen i na nebesima i na Zemlji; On je silan i mudar."/>
		<aya index="28" text="On vam kao primjer navodi vas same: da li su oni koji su u posjedu vašem izjednačeni s vama u onome što vam Mi dajemo, pa ste u tome isti, i da li ih se bojite kao što se vi jedni drugih bojite? – Eto, tako Mi, podrobno, izlažemo dokaze Naše ljudima koji razmišljaju."/>
		<aya index="29" text="Ali, nevjernici lahkomisleno slijede strasti svoje – a ko će na Pravi put uputiti onoga koga je Allah u zabludi ostavio? – njima neće moći niko u pomoć priteći."/>
		<aya index="30" text="Ti upravi lice svoje vjeri, kao pravi vjernik, vjeri, djelu Allahovu, prema kojoj je On ljude načinio – ne treba se mijenjati Allahova vjera, jer to je prava vjera, ali većina ljudi to ne zna –"/>
		<aya index="31" text="obraćajući Mu se predano! Bojte se Njega i obavljajte molitvu, i ne budite od onih koji Mu druge ravnim smatraju,"/>
		<aya index="32" text="od onih koji su vjeru svoju razbili i u stranke se podijelili; svaka stranka zadovoljna onim što ispovijeda."/>
		<aya index="33" text="A kad ljude nevolja snađe, oni se Gospodaru svome pokajnički obraćaju, a poslije, kad im On dâ da okuse milost Njegovu, odjednom neki od njih Gospodaru svome druge ravnim smatraju"/>
		<aya index="34" text="da bi bili nezahvalni na onome što im Mi dajemo. &quot;Pa uživajte, a saznaćete!&quot;"/>
		<aya index="35" text="Zar smo im Mi poslali kakav dokaz koji govori u prilog onih koje Njemu ravnim smatraju?"/>
		<aya index="36" text="Kad dopustimo ljudima da se blagodatima naslađuju, oni im se obraduju, a kad ih pogodi nevolja, zbog onoga što su ruke njihove činile, odjednom očajavaju."/>
		<aya index="37" text="Zar oni ne znaju da Allah u obilju daje hranu onome kome On hoće, i da uskraćuje? To su, uistinu, dokazi za ljude koji vjeruju."/>
		<aya index="38" text="Zato podaj bližnjemu pravo njegovo, i siromahu i putniku! To je bolje za one koji nastoje da se Allahu umile; ti će postići šta žele."/>
		<aya index="39" text="A novac koji dajete da se uveća novcem drugih ljudi neće se kod Allaha uvećati, a za milostinju koju udijelite da biste se Allahu umilili – takvi će dobra djela svoja umnogostručiti."/>
		<aya index="40" text="Allah vas stvara, i opskrbljuje; On će vam život oduzeti i na kraju vas oživiti. Postoji li ijedno božanstvo vaše koje bilo šta od toga čini? Hvaljen neka je On i vrlo visoko iznad onih koje Njemu smatraju ravnim!"/>
		<aya index="41" text="Zbog onoga što ljudi rade, pojavio se metež i na kopnu i na moru, da im On dâ da iskuse kaznu zbog onoga što rade, ne bi li se popravili."/>
		<aya index="42" text="Reci: &quot;Putujte po svijetu pa pogledajte kako su onī prije završili; većinom su oni mnogobošci bili.&quot;"/>
		<aya index="43" text="Zato ti upravi lice svoje prema pravoj vjeri, prije nego što Allahovom voljom nastupi Dan koji niko neće moći odbiti. Toga dana On će ih razdvojiti:"/>
		<aya index="44" text="oni koji nisu vjerovali – na svoju štetu nisu vjerovali, a oni koji su dobra djela činili – sebi su Džennet pripremili,"/>
		<aya index="45" text="da On iz obilja Svoga nagradi one koji su vjerovali i dobra djela činili; a On, zaista, ne voli nevjernike."/>
		<aya index="46" text="Jedan od dokaza Njegovih je to što On šalje vjetrove kao nosioce radosnih vijesti da vam dâ da milost Njegovu osjetite i da lađe voljom Njegovom plove i da iz obilja Njegova stječete, i da biste zahvalni bili."/>
		<aya index="47" text="I prije tebe smo poslanike narodima njihovim slali i oni su im prave dokaze donosili, pa smo one koji su griješili kažnjavali – a dužnost Nam je bila vjernike pomoći."/>
		<aya index="48" text="Allah je Taj koji vjetrove šalje, pa oni oblake tjeraju i On ih po nebu, kako On hoće, rasprostire i na komade dijeli, pa ti vidiš kišu kako iz njih pada, i kad je On na robove Svoje na koje želi prolije, oni se odjednom radošću ispune,"/>
		<aya index="49" text="iako su bili očajni prije nego što se spustila na njih."/>
		<aya index="50" text="Zato pogledaj tragove Allahove milosti – kako On oživi zemlju nakon mrtvila njezina! On će, uistinu, i mrtve oživiti, On sve može."/>
		<aya index="51" text="A da pošaljemo vjetar i da oni vide da je sve požutjelo, oni bi, i poslije toga, blagodati poricali."/>
		<aya index="52" text="Ti ne možeš mrtve dozvati, ni gluhe, kad se od tebe okrenu, dovikati,"/>
		<aya index="53" text="niti možeš slijepe od zablude njihove odvratiti; možeš jedino dozvati one koji u ajete Naše vjeruju, jedino oni će se odazvati."/>
		<aya index="54" text="Allah je Taj koji vas nejakim stvara, i onda vam, poslije nejakosti, snagu daje, a poslije snage iznemoglost i sijede vlasi; On stvara što hoće; On sve zna i sve može."/>
		<aya index="55" text="A na Dan kad nastupi Čas oživljenja, zločinci će se zaklinjati da su u grobovima samo jedan čas ostali; a i prije su istinu izbjegavali."/>
		<aya index="56" text="A reći će oni kojima je dato znanje i vjerovanje: &quot;Vi ste ostali, prema Allahovoj odredbi, sve do Dana oživljenja – a ovo je Dan oživljenja, samo što vi niste znali.&quot;"/>
		<aya index="57" text="Toga Dana neće ničem poslužiti pravdanja onima koji su se prema sebi ogriješili i neće se od njih tražiti da se Allahu umile."/>
		<aya index="58" text="U ovom Kur'anu Mi navodimo ljudima svakovrsne primjere. A kad bi im ti ne znam kakvo čudo donio, opet bi rekli oni koji neće da vjeruju: &quot;Vi samo iznosite laži!&quot;"/>
		<aya index="59" text="Eto tako Allah pečati srca onih koji neće da znaju."/>
		<aya index="60" text="A ti budi strpljiv! Allahovo obećanje je, zaista, istina i neka te nikako ne obmanu oni koji čvrsto ne vjeruju."/>
	</sura>
	<sura index="31" name="لقمان">
		<aya index="1" text="Elif Lām Mīm."/>
		<aya index="2" text="Ovo su ajeti mudre Knjige,"/>
		<aya index="3" text="upute i milosti onima koji budu dobro činili,"/>
		<aya index="4" text="onima koji molitvu budu obavljali i zekat davali i koji u onaj svijet budu čvrsto vjerovali;"/>
		<aya index="5" text="njima će Gospodar njihov na Pravi put ukazati i oni će želje svoje ostvariti."/>
		<aya index="6" text="Ima ljudi koji kupuju priče za razonodu da bi, ne znajući koliki je to grijeh, s Allahova puta odvodili i da bi ga predmetom za ismijavanje uzimali. Njih čeka sramna kazna."/>
		<aya index="7" text="Kad se nekom od njih ajeti Naši kazuju, on oholo glavu okreće, kao da ih nije ni čuo, kao da je gluh – zato mu navijesti patnju nesnosnu."/>
		<aya index="8" text="One koji budu vjerovali i dobra djela činili doista čekaju bašče uživanja,"/>
		<aya index="9" text="u njima će vječno boraviti – obećanje je Allahovo istinito, a On je silan i mudar."/>
		<aya index="10" text="Nebesa je, vidite ih, bez stupova stvorio, a po Zemlji planine nepomične razbacao da vas ne trese, i po njoj životinje svih vrsta razasuo. Mi s neba kišu spuštamo i činimo da po njoj niču svakovrsne plemenite biljke."/>
		<aya index="11" text="To je Allahovo djelo; a pokažite Mi šta su drugi, mimo Njega, stvorili? Ništa! Mnogobošci su u pravoj zabludi."/>
		<aya index="12" text="A Mi smo Lukmanu mudrost darovali: &quot;Budi zahvalan Allahu! Ko je zahvalan, čini to u svoju korist, a ko je nezahvalan – pa, Allah je, zaista, neovisan i hvale dostojan.&quot;"/>
		<aya index="13" text="Kada Lukman reče sinu svome, savjetujući ga: &quot;O sinko moj, ne smatraj druge Allahu ravnim, mnogoboštvo je, zaista, velika nepravda.&quot;"/>
		<aya index="14" text="Mi smo naredili čovjeku da bude poslušan roditeljima svojim. Majka ga nosi, a njeno zdravlje trpi, i odbija ga u toku dvije godine. Budi zahvalan Meni i roditeljima svojim, Meni će se svi vratiti."/>
		<aya index="15" text="A ako te budu nagovarali da drugog Meni ravnim smatraš, onoga o kome ništa ne znaš, ti ih ne slušaj i prema njima se, na ovome svijetu, velikodušno ponašaj, a slijedi put onoga koji se iskreno Meni obraća; Meni ćete se poslije vratiti i Ja ću vas o onome što ste radili obavijestiti."/>
		<aya index="16" text="&quot;O sinko moj, dobro ili zlo, teško koliko zrno gorušice, bilo u stijeni ili na nebesima ili u zemlji, Allah će na vidjelo iznijeti, jer Allah zna najskrivenije stvari, On je Sveznajući."/>
		<aya index="17" text="O sinko moj, obavljaj molitvu i traži da se čine dobra djela, a odvraćaj od hrđavih i strpljivo podnosi ono što te zadesi – dužnost je tako postupiti."/>
		<aya index="18" text="I, iz oholosti, ne okreći od ljudi lice svoje i ne idi zemljom nadmeno, jer Allah ne voli ni gordog ni hvalisavog."/>
		<aya index="19" text="U hodu budi odmjeren, a u govoru ne budi grlat; ta najneprijatniji glas je revanje magarca!&quot;"/>
		<aya index="20" text="Kako ne vidite da vam je Allah omogućio da se koristite svim onim što postoji na nebesima i na Zemlji i da vas darežljivo obasipa milošću Svojom, i vidljivom i nevidljivom? A ima ljudi koji raspravljaju o Allahu bez ikakva znanja, bez ikakve upute i bez knjige svjetilje."/>
		<aya index="21" text="A kad im se govori: &quot;Slijedite ono što vam Allah objavljuje!&quot; – odgovaraju: &quot;Ne, mi slijedimo ono što smo zapamtili od predaka naših.&quot; Zar i onda kad ih šejtan poziva na patnju u ognju?!"/>
		<aya index="22" text="Onaj ko se sasvim preda Allahu, a uz to čini dobra djela, uhvatio se za najčvršću vezu. Allahu se na koncu sve vraća."/>
		<aya index="23" text="A onaj koji ne vjeruje, pa, neka te ne zabrinjava nevjerovanje njegovo. Nama će se svi vratiti i Mi ćemo ih o onome šta su radili obavijestiti; Allahu su, uistinu, poznate svačije misli."/>
		<aya index="24" text="Mi im dajemo da kratko uživaju, a onda ćemo ih natjerati u patnju neizdržljivu."/>
		<aya index="25" text="A da ih upitaš: &quot;Ko je stvorio nebesa i Zemlju?&quot; – sigurno bi rekli: &quot;Allah!&quot; – a ti reci: &quot;Hvaljen neka je Allah!&quot; – samo što većina njih ne zna."/>
		<aya index="26" text="Allahovo je sve na nebesima i na Zemlji! Allah je, uistinu, nezavisan i hvale dostojan."/>
		<aya index="27" text="Da su sva stabla na Zemlji pisaljke, a da se u more, kad presahne, ulije još sedam mora, ne bi se ispisale Allahove riječi; Allah je, uistinu, silan i mudar."/>
		<aya index="28" text="Stvoriti sve vas i sve vas oživiti isto je kao stvoriti i oživiti jednoga čovjeka; Allah, zaista, sve čuje i sve vidi."/>
		<aya index="29" text="Kako ne vidiš da Allah uvodi noć u dan i uvodi dan u noć, i da je potčinio Sunce i Mjesec – svako se kreće do roka određenog – i da Allah dobro zna ono što radite?"/>
		<aya index="30" text="To zato što je Allah – Istina, a oni kojima se, pored Njega, oni mole – neistina, i što je Allah uzvišen i velik."/>
		<aya index="31" text="Zar ne vidiš da lađe Allahovom milošću morem plove da bi vam pokazao neke dokaze Svoje? To su, zaista, pouke za sve strpljive i zahvalne."/>
		<aya index="32" text="A kad ih talas, kao oblak, prekrije, mole se Allahu iskreno Mu vjeru ispovijedajući; a čim ih On do kopna dovede, samo Mu neki zahvalni ostaju. A dokaze Naše samo izdajnik, nezahvalnik poriče."/>
		<aya index="33" text="O ljudi, bojte se Gospodara svoga i strahujte od Dana kad roditelj djetetu svome neće moći nimalo pomoći, niti će dijete moći svome roditelju imalo pomoći! Allahova prijetnja je istinita, pa neka vas nikako život na ovome svijetu ne zavara i neka vas u Allaha šejtan ne pokoleba."/>
		<aya index="34" text="Samo Allah zna kad će Smak svijeta nastupiti, samo On spušta kišu i samo On zna šta je u matericama, a čovjek ne zna šta će sutra zaraditi i ne zna čovjek u kojoj će zemlji umrijeti; Allah, uistinu, sve zna i o svemu je obaviješten."/>
	</sura>
	<sura index="32" name="السجدة">
		<aya index="1" text="Elif Lām Mīm."/>
		<aya index="2" text="Knjigu objavljuje, u to nema sumnje, Gospodar svjetova,"/>
		<aya index="3" text="a oni govore: &quot;On je izmišlja!&quot; Ne, ona je istina od Gospodara tvoga da opominješ narod kojemu prije tebe nije došao niko da ga opominje, da bi išao Pravim putem."/>
		<aya index="4" text="Allah je nebesa i Zemlju i ono što je između njih u šest vremenskih razdoblja stvorio, a onda svemirom zagospodario; vi, osim Njega, ni zaštitnika ni posrednika nemate, pa zašto se ne urazumite?"/>
		<aya index="5" text="On upravlja svima, od neba do Zemlje, a onda se sve to Njemu vraća u danu koji, prema vašem računanju vremena, hiljadu godina traje."/>
		<aya index="6" text="To je Onaj koji zna i nevidljivi i vidljivi svijet, Silni i Milostivi,"/>
		<aya index="7" text="koji sve savršeno stvara, koji je prvog čovjeka stvorio od ilovače –"/>
		<aya index="8" text="a potomstvo njegovo stvara od kapi hude tekućine,"/>
		<aya index="9" text="zatim mu savršeno udove uobliči i život mu udahne – i On vam i sluh i vid i pameti daje – a kako vi malo zahvaljujete!"/>
		<aya index="10" text="Oni govore: &quot;Zar ćemo, kad nestanemo pod zemljom, ponovo stvoreni biti?&quot; Oni ne vjeruju da će pred Gospodara svoga izići."/>
		<aya index="11" text="Reci: &quot;Melek smrti, koji vam je za to određen, duše će vam uzeti, a poslije ćete se Gospodaru svome vratiti.&quot;"/>
		<aya index="12" text="A da ti je vidjeti grješnike kako će, oborenih glava pred Gospodarom svojim, reći: &quot;Gospodaru naš, vidjeli smo i čuli smo, pa nas povrati da dobra djela činimo, mi, doista, čvrsto vjerujemo!&quot;"/>
		<aya index="13" text="A kad bismo htjeli, svakog čovjeka bismo na Pravi put uputili, ali Ja sam već istinu rekao: &quot;Napuniću, zaista, Džehennem džinima i ljudima zajedno!&quot;"/>
		<aya index="14" text="Pa trpite zato što ste zaboravljali da ćete ovaj dan doživjeti – i Mi ćemo vas zaboraviti – i vječnu patnju trpite zbog onoga što ste radili."/>
		<aya index="15" text="U Naše riječi vjeruju samo oni koji, kad se njima opomenu, licem na tle padaju, i koji Gospodara svoga veličaju i hvale i koji se ne ohole."/>
		<aya index="16" text="Bokovi njihovi se postelja lišavaju i oni se Gospodaru svome iz straha i želje klanjaju, a dio onog što im Mi dajemo udjeljuju."/>
		<aya index="17" text="I niko ne zna kakve ih, kao nagrada za ono što su činili, skrivene radosti čekaju."/>
		<aya index="18" text="Zar da vjerniku bude isto kao grješniku? Ne, njima neće biti isto:"/>
		<aya index="19" text="one koji su vjerovali i dobra djela činili čekaju džennetske bašče u kojima će boraviti, kao nagrada za ono što su radili;"/>
		<aya index="20" text="a one koji nisu vjerovali čeka vatra u kojoj će prebivati; kad god pokušaju iz nje izići, biće u nju vraćeni i biće im rečeno: &quot;Trpite kaznu u vatri koju ste poricali.&quot;"/>
		<aya index="21" text="I Mi ćemo učiniti da blažu kaznu iskuse, prije one najveće, ne bi li se pokajali."/>
		<aya index="22" text="A ima li nepravednijeg od onoga koji, opomenut riječima Gospodara svoga, njima leđa okrene? Mi ćemo, zaista, kazniti zlikovce!"/>
		<aya index="23" text="Musau smo Mi Knjigu dali – ne sumnjaj nimalo u to da je on nije primio – i putokazom je sinovima Israilovim učinili."/>
		<aya index="24" text="Između njih smo Mi vođe određivali i oni su, odazivajući se zapovijedi Našoj, na Pravi put upućivali, jer su strpljivi bili i u dokaze Naše čvrsto vjerovali."/>
		<aya index="25" text="Gospodar tvoj će među njima na Sudnjem danu presuditi u onome oko čega su se razilazili."/>
		<aya index="26" text="Zar ovima nije jasno koliko smo Mi prije njih naroda uništili, po čijim oni nastambama hodaju? To su, zaista, dokazi, pa zašto neće da čuju?"/>
		<aya index="27" text="Kako oni ne vide da Mi gonimo kišu u ogoljelu zemlju, i činimo da, uz pomoć njenu, niče rastinje kojim se hrani stoka njihova, a i oni sami – pa zašto neće da vide?!"/>
		<aya index="28" text="I oni govore: &quot;Kad će već jednom ta pobjeda, ako istinu govorite?&quot;"/>
		<aya index="29" text="Reci: &quot;Na Sudnjem danu, kada nevjernicima neće nikako koristiti to što će tada vjerovati i kad im se nimalo vremena neće dati.&quot;"/>
		<aya index="30" text="Zato se ti okreni od njih i čekaj, i oni doista čekaju!"/>
	</sura>
	<sura index="33" name="الأحزاب">
		<aya index="1" text="O Vjerovjesniče, Allaha se boj, a nevjernike i licemjere ne slušaj – Allah, uistinu, sve zna i mudar je –"/>
		<aya index="2" text="i slijedi ono što ti Gospodar tvoj objavljuje – Allah dobro zna ono što vi radite –"/>
		<aya index="3" text="i u Allaha se pouzdaj, Allah je zaštitnik dovoljan!"/>
		<aya index="4" text="Allah nijednom čovjeku dva srca u njedrima njegovim nije dao, a ni žene vaše, od kojih se ziharom rastavljate, materama vašim nije učinio, niti je posinke vaše sinovima vašim učinio. To su samo vaše riječi, iz usta vaših, a Allah istinu govori i na Pravi put izvodi."/>
		<aya index="5" text="Zovite ih po očevima njihovim, to je kod Allaha ispravnije. A ako ne znate imena očeva njihovih, pa, braća su vaša po vjeri i štićenici su vaši. Nije grijeh ako u tome pogriješite, grijeh je ako to namjerno učinite; a Allah prašta i samilostan je."/>
		<aya index="6" text="Vjerovjesnik treba biti preči vjernicima nego oni sami sebi, a žene njegove su – kao majke njihove. A srodnici, po Allahovoj Knjizi, preči su jedni drugima od ostalih vjernika i muhadžira; prijateljima svojim možete oporukom nešto ostaviti. To u Knjizi piše."/>
		<aya index="7" text="Mi smo od vjerovjesnīkâ zavjet njihov uzeli, i od tebe, i od Nuha, i od Ibrahima, i od Musaa, i od Isaa, sina Merjemina smo čvrst zavjet uzeli"/>
		<aya index="8" text="da bi On mogao pozvati na odgovornost vjerovjesnike za ono što su govorili; a nevjernicima je On pripremio bolnu patnju."/>
		<aya index="9" text="O vjernici, sjetite se Allahove milosti prema vama kada su do vas vojske došle, pa smo Mi protiv njih vjetar poslali, a i vojske koje vi niste vidjeli – a Allah dobro vidi šta vi radite –"/>
		<aya index="10" text="kad su vam došle i odozgo i odozdo, i kad su oči vaše bile uprte jedino u neprijatelja, a duša došla do grkljana, i kad ste o Allahu svašta pomišljali –"/>
		<aya index="11" text="tada su vjernici bili u iskušenje stavljeni i ne mogu biti goré uznemireni,"/>
		<aya index="12" text="kad su licemjeri i onī bolesna srca govorili: &quot;Allah i Poslanik Njegov su nas samo obmanjivali kad su nam obećavali!&quot;"/>
		<aya index="13" text="kad su neki među njima rekli: &quot;O stanovnici Jesriba, ovdje vam nema stánka, zato se vratite!&quot;, a drugi među njima su tražili dopuštenje od Vjerovjesnika i govorili: &quot;Kuće su naše nezaštićene!&quot; – a nisu bile nezaštićene, već su se oni htjeli izvući."/>
		<aya index="14" text="A da su im sa raznih strana prodrli i da su potom od njih zatražili da opet postanu mnogobošci, oni bi to, ne dvoumeći se oko toga, brzo učinili,"/>
		<aya index="15" text="a bili su se još prije Allahu obavezali da neće uzmicati – a za Allahu datu obavezu će se odgovarati!"/>
		<aya index="16" text="Reci: &quot;Ako bježite od smrti ili pogibije, bježanje vam neće pomoći, opet ćete samo kratko uživati.&quot;"/>
		<aya index="17" text="Reci: &quot;Ko će vas od Allaha zaštititi ako On hoće da vas zlo snađe, ili, ko vam može nauditi ako On želi da vam milost ukaže?&quot; Osim Allaha, oni neće naći sebi ni zaštitnika ni pomagača."/>
		<aya index="18" text="Allah dobro zna one među vama koji su druge zadržavali i prijateljima svojim govorili: &quot;Priključite se nama!&quot; – a samo su neki u boj išli"/>
		<aya index="19" text="ne želeći da vam pomognu. A kad zavlada strah, vidiš ih kako gledaju u tebe kolutajući svojim očima kao pred smrt onesviješćeni; čim strah mine, oni vas psuju svojim oštrim jezicima, škrti da učine bilo kakvo dobro. Oni ne vjeruju, i zato će Allah djela njihova poništiti; a to je Allahu lahko."/>
		<aya index="20" text="Oni misle da saveznici još nisu otišli. A kad bi saveznici opet došli, najdraže bi im bilo da su među beduinima u pustinji i da se raspituju za vas; a da s vama ostanu, malo bi se borili."/>
		<aya index="21" text="Vi u Allahovom Poslaniku imate divan uzor za onoga koji se nada Allahovoj milosti i nagradi na onome svijetu, i koji često Allaha spominje."/>
		<aya index="22" text="A kad su vjernici saveznike ugledali, rekli su: &quot;Ovo je ono što su nam Allah i Poslanik Njegov obećali, i Allah i Poslanik Njegov su istinu govorili!&quot; – i to im je samo učvrstilo vjerovanje i predanost."/>
		<aya index="23" text="Ima vjernika koji ispunjavaju zavjet dat Allahu, ima ih koji su poginuli, i ima ih koji to očekuju – nisu ništa izmijenili –"/>
		<aya index="24" text="da Allah nagradi iskrene za njihovu iskrenost, a da, ako hoće, stavi na muke licemjere ili da im oprosti, Allah zaista prašta i samilostan je."/>
		<aya index="25" text="Allah je nevjernike pune srdžbe odbio – nisu nimalo uspjeli – i vjernike je Allah borbe poštedio – Allah je, uistinu, moćan i silan –"/>
		<aya index="26" text="a sljedbenike Knjige, koji su ih pomagali, iz utvrda njihovih je izveo, i strah u srca njihova ulio, pa ste jedne pobili, a druge kao sužnje uzeli,"/>
		<aya index="27" text="i dao vam je da naslijedite zemlje njihove i domove njihove i bogatstva njihova, i zemlju kojom prije niste hodali – Allah sve može."/>
		<aya index="28" text="O Vjerovjesniče, reci ženama svojim: &quot;Ako želite život na ovome svijetu i njegov sjaj, onda se odlučite, daću vam pristojnu otpremu i lijepo ću vas otpustiti."/>
		<aya index="29" text="A ako želite Allaha, i Poslanika Njegova, i onaj svijet – pa, Allah je, doista, onima među vama koje čine dobra djela pripremio nagradu veliku.&quot;"/>
		<aya index="30" text="O žene Vjerovjesnikove, ako bi koja od vas očit grijeh učinila, kazna bi joj udvostručena bila, a to je Allahu lahko;"/>
		<aya index="31" text="a onoj koja se bude Allahu i Poslaniku Njegovu pokoravala i dobra djela činila – daćemo nagradu dvostruku i pripremićemo joj opskrbu plemenitu."/>
		<aya index="32" text="O žene Vjerovjesnikove, vi niste kao druge žene! Ako se Allaha bojite, na sebe pažnju govorom ne skrećite, pa da u napast dođe onaj čije je srce bolesno, i neusiljeno govorite!"/>
		<aya index="33" text="U kućama svojim boravite i ljepotu svoju, kao u davno pagansko doba, ne pokazujte, i molitvu obavljajte i zekat dajite, i Allaha i Poslanika Njegova slušajte! Allah želi da od vas, o porodico Poslanikova, grijehe odstrani, i da vas potpuno očisti."/>
		<aya index="34" text="I pamtite Allahove ajete i mudrost koja se kazuje u domovima vašim; – Allah je, uistinu, dobar i sve zna."/>
		<aya index="35" text="Muslimanima i muslimankama, i vjernicima i vjernicama, i poslušnim muškarcima i poslušnim ženama, i iskrenim muškarcima i iskrenim ženama, i strpljivim muškarcima i strpljivim ženama, i poniznim muškarcima i poniznim ženama, i muškarcima koji dijele zekat i ženama koje dijele zekat, i muškarcima koji poste i ženama koje poste, i muškarcima koji o svojim stidnim mjestima vode brigu i ženama koje o svojim stidnim mjestima vode brigu, i muškarcima koji često spominju Allaha i ženama koje često spominju Allaha – Allah je, doista, za sve njih oprost i veliku nagradu pripremio."/>
		<aya index="36" text="Kada Allah i Poslanik Njegov nešto odrede, onda ni vjernik ni vjernica nemaju pravo po svom nahođenju postupiti. A ko Allaha i Njegova Poslanika ne posluša, taj je sigurno skrenuo s Pravoga puta."/>
		<aya index="37" text="A kad ti reče onome kome je Allah milost darovao, a kome si i ti dobro učinio: &quot;Zadrži ženu svoju i boj se Allaha!&quot; – u sebi si skrivao ono što će Allah objelodaniti i ljudi si se bojao, a preče je da se Allaha bojiš. I pošto je Zejd s njoj živio i od nje se razveo, Mi smo je za tebe udali kako se vjernici ne bi ustručavali više da se žene ženama posinaka svojih kad se oni od njih razvedu – kako Allah odredi, onako treba biti."/>
		<aya index="38" text="Vjerovjesniku nije teško da čini ono što mu Allah odredi jer takav je bio Allahov propis i za one koji su prije bili i nestali – a Allahova zapovijed je odredba konačna –"/>
		<aya index="39" text="za one koji su Allahove poslanice dostavljali i od Njega strahovali, i koji se nikoga, osim Allaha, nisu bojali. – A dovoljno je to što će se pred Allahom račun polagati!"/>
		<aya index="40" text="Muhammed nije roditelj nijednom od vaših ljudi, nego je Allahov poslanik i posljednji vjerovjesnik – a Allah sve dobro zna."/>
		<aya index="41" text="O vjernici, često Allaha spominjite i hvalite,"/>
		<aya index="42" text="i ujutro i navečer Ga veličajte,"/>
		<aya index="43" text="On vas blagosilja, a i meleki Njegovi, da bi vas iz tmina na svjetlo izveo – On je prema vjernicima samilostan –"/>
		<aya index="44" text="a na Dan kad oni pred Njega stanu, On će ih pozdravljati sa: &quot;Mir vama!&quot; – i On im je pripremio nagradu plemenitu."/>
		<aya index="45" text="O Vjerovjesniče, Mi smo te poslali kao svjedoka i kao donosioca radosnih vijesti i kao poslanika koji opominje,"/>
		<aya index="46" text="da – po Njegovom naređenju – pozivaš k Allahu, i kao svjetiljku koja sija."/>
		<aya index="47" text="I obraduj vjernike da će Allah na njih veliku milost prosuti,"/>
		<aya index="48" text="a ne slušaj nevjernike i licemjere, i na uvrede njihove pažnju ne obraćaj i u Allaha se pouzdaj, Allah je dovoljan kao zaštitnik."/>
		<aya index="49" text="O vjernici, kad se vjernicama oženite, a onda ih, prije stupanja u bračni odnos, pustite, one nisu dužne čekati određeno vrijeme koje ćete vi brojati, već ih darujte i lijepo ih otpremite."/>
		<aya index="50" text="O Vjerovjesniče, Mi smo ti dopustili da budu žene tvoje one kojima si dao vjenčane darove njihove, i one u vlasti tvojoj koje ti je Allah dao iz plijena, i kćeri amidža tvojih, i kćeri tetaka tvojih po ocu, i kćeri daidža tvojih, i kćeri tetaka tvojih po materi koje su se s tobom iselile, i samo tebi, a ne ostalim vjernicima – ženu-vjernicu koja sebe pokloni Vjerovjesniku, ako se Vjerovjesnik hoće njome oženiti – da ti ne bi bilo teško. Mi znamo šta smo propisali vjernicima kada je riječ o ženama njihovim i o onima koje su u vlasništvu njihovu. – A Allah prašta i samilostan je."/>
		<aya index="51" text="Možeš zanemariti one među njima koje hoćeš i možeš pozvati sebi onu koju hoćeš, a možeš zatražiti onu koju si udaljio, nijedno od toga nije tvoj grijeh. Najlakše će tako one radosne biti i neće se žalostiti i tako će sve onim što im ti daješ zadovoljne biti – a Allah zna šta je u srcima vašim; Allah zna sve i blag je."/>
		<aya index="52" text="Od sada ti nisu dopuštene druge žene, ni da umjesto njih neku drugu uzmeš, makar te i zadivila ljepota njihova, osim onih koje postanu robinje tvoje. – A Allah na sve motri."/>
		<aya index="53" text="O vjernici, ne ulazite u sobe Vjerovjesnikove, osim ako vam se dopusti radi jela, ali ne da čekate da se ono zgotovi; tek kad budete pozvani, onda uđite, i pošto jedete, raziđite se ne upuštajući se jedni sa drugima u razgovor. To smeta Vjerovjesniku, a on se stidi da vam to rekne, a Allah se ne stidi istine. A ako od njih nešto tražite, tražite to od njih iza zastora. To je čistije i za vaša i za njihova srca. Vama nije dopušteno da Allahova Poslanika uznemirujete niti da se ženama njegovim poslije smrti njegove ikada oženite. To bi, uistinu, kod Allaha, bio velik grijeh!"/>
		<aya index="54" text="Iznosili vi o tome šta u javnost ili to u sebi krili, pa, Allah sve zna."/>
		<aya index="55" text="Njima nije grijeh da budu otkrivene pred očevima svojim, i sinovima svojim, i braćom svojom, i sinovima braće svoje, i sinovima sestara svojih, i ženama vjernicama, i pred onima koje su u vlasništvu njihovu. I Allaha se bojte, jer Allahu, doista, nije skriveno ništa."/>
		<aya index="56" text="Allah i meleki Njegovi blagosilju Vjerovjesnika. O vjernici, blagosiljajte ga i vi i šaljite mu pozdrav!"/>
		<aya index="57" text="One koji Allaha i Poslanika Njegova budu vrijeđali Allah će i na ovome i na onome svijetu prokleti, i sramnu im patnju pripremiti."/>
		<aya index="58" text="A oni koji vjernike i vjernice vrijeđaju, a oni to ne zaslužuju, tovare na sebe klevetu i pravi grijeh."/>
		<aya index="59" text="O Vjerovjesniče, reci ženama svojim, i kćerima svojim, i ženama vjernika neka spuste haljine svoje niza se. Tako će se najlakše prepoznati pa neće napastvovane biti. A Allah prašta i samilostan je."/>
		<aya index="60" text="Ako se licemjeri i oni čija su srca bolesna i oni koji po Medini šire laži – ne okane toga, Mi ćemo ti vlast nad njima prepustiti i oni će samo kratko vrijeme kao susjedi tvoji u njoj ostati –"/>
		<aya index="61" text="prokleti neka su! Gdje god da se nađu, neka budu uhvaćeni i ubijeni"/>
		<aya index="62" text="prema Allahovom zakonu koji je vrijedio za one koji su bili i nestali! A ti nećeš u Allahovu zakonu izmjene naći."/>
		<aya index="63" text="Ljudi te pitaju o Smaku svijeta, reci: &quot;To jedino Allah zna!&quot; A ti ne znaš, možda je Smak svijeta blizu!"/>
		<aya index="64" text="Allah je nevjernike prokleo i za njih oganj razbuktali pripremio,"/>
		<aya index="65" text="u njemu će vječno i zauvijek boraviti, ni zaštitnika ni pomagača neće naći."/>
		<aya index="66" text="Na Dan kad se njihova lica u vatri budu prevrtala, govoriće: &quot;Kamo sreće da smo se Allahu pokoravali i da smo Poslanika slušali!&quot;"/>
		<aya index="67" text="I govoriće: &quot;Gospodaru naš, mi smo prvake naše i starješine naše slušali, pa su nas oni s Pravoga puta odveli;"/>
		<aya index="68" text="Gospodaru naš, podaj im dvostruku patnju i prokuni ih prokletstvom velikim!&quot;"/>
		<aya index="69" text="O vjernici, ne budite kao oni koji su Musaa uznemiravali, pa ga je Allah oslobodio onoga što su govorili, i on kod Allaha ugled uživa."/>
		<aya index="70" text="O vjernici, bojte se Allaha i govorite samo istinu,"/>
		<aya index="71" text="On će vas za vaša dobra djela nagraditi i grijehe vam vaše oprostiti. A onaj ko se Allahu i Poslaniku Njegovu bude pokoravao – postići će ono što bude želio."/>
		<aya index="72" text="Mi smo nebesima, Zemlji i planinama ponudili emanet, pa su se ustegli i pobojali da ga ponesu, ali ga je preuzeo čovjek – a on je, zaista, prema sebi nepravedan i lahkomislen –"/>
		<aya index="73" text="da bi Allah licemjere i licemjerke, i mnogobošce i mnogoboškinje kaznio, a vjernicima i vjernicama oprostio. A Allah prašta i samilostan je."/>
	</sura>
	<sura index="34" name="سبإ">
		<aya index="1" text="Neka je hvaljen Allah, čije je sve ono na nebesima i sve ono na Zemlji! Hvaljen neka bude i na onome svijetu! On je Mudri i Sveznajući."/>
		<aya index="2" text="On zna šta u zemlju ulazi, a šta iz nje izlazi, i šta se s neba spušta, a šta se na nj uspinje; On je samilostan i On prašta grijehe."/>
		<aya index="3" text="A nevjernici govore: &quot;Čas oživljenja nam neće doći!&quot; Reci: &quot;Hoće, tako mi Gospodara moga, koji zna i ono što je skriveno, zacijelo će vam doći.&quot; – Njemu ne može ništa, ni trunčica jedna ni na nebesima ni na Zemlji, izmaći, i ne postoji ništa, ni manje ni veće od toga, što nije u jasnoj Knjizi –"/>
		<aya index="4" text="da nagradi one koji vjeruju i dobra djela čine – njih čeka oprost i opskrba plemenita –"/>
		<aya index="5" text="a da kazni najbolnijom patnjom one koji se protiv dokaza Naših bore, nastojeći ih onemogućiti."/>
		<aya index="6" text="Oni kojima je dato znanje dobro znaju da je ono što ti se objavljuje od Gospodara tvoga istina i da vodi na put Silnoga i Hvaljenoga,"/>
		<aya index="7" text="dok oni koji ne vjeruju govore: &quot;Hoćete li da vam pokažemo čovjeka koji vam predskazuje da ćete, kada se sasvim raspadnete, zaista, ponovo stvoreni biti?"/>
		<aya index="8" text="Iznosi li on o Allahu laži ili je lud?&quot; Nijedno, već će oni koji u onaj svijet neće da vjeruju na muci biti i u zabludi su velikoj."/>
		<aya index="9" text="Kako ne vide nebo i Zemlju, ono što je iznad njih i ono što je ispod njih?! Kad bismo htjeli, u zemlju bismo ih utjerali, ili komade neba na njih sručili. To je, zaista, pouka svakome robu koji je odan."/>
		<aya index="10" text="Mi smo Davudu Našu milost ukazali – &quot;O brda, ponavljajte zajedno s njim hvalu, i vi ptice!&quot; – i učinili da mu mekahno gvožđe bude."/>
		<aya index="11" text="&quot;Pravi široke pancire i čestito ih pleti!&quot; – i činite dobro, jer Ja vidim šta radite vi."/>
		<aya index="12" text="A Sulejmanu – vjetar, ujutro je prevaljivao rastojanje od mjesec dana, a navečer rastojanje od mjesec dana; i učinili smo da mu iz izvora rastopljen bakar teče i da džini, voljom njegova Gospodara, pred njim rade; a kad bi neki od njih otkazao poslušnost naređenju Našem, učinili bismo da ognjenu patnju osjeti."/>
		<aya index="13" text="Oni su mu izrađivali što god je htio: hramove i spomenike, i zdjele kao čatrnje, i kotlove nepokretne. &quot;Trudite se i budite zahvalni, o čeljadi Davudova!&quot; – A malo je zahvalnih među robovima Mojim."/>
		<aya index="14" text="A kad smo odredili da umre, crv koji je bio rastočio štap njegov – upozorio ih je da je umro, i kad se on srušio, džini shvatiše da ne bi na muci sramnoj ostali da su budućnost prozreti mogli."/>
		<aya index="15" text="Stanovnici Sabe imali su dokaz u mjestu u kome su živjeli: vrtove, zdesna i slijeva. &quot;Jedite hranu Gospodara svoga i budite Mu zahvalni; kakav divan kraj i Gospodar koji mnogo prašta!&quot;"/>
		<aya index="16" text="Ali oni su nezahvalni postali, pa smo na njih poplavu pustili, popuštanjem brana nastalu, i zamijenili im njihove vrtove drugim vrtovima sa plodovima gorkim i tamariskom i neznatnim lotosom divljim."/>
		<aya index="17" text="Kaznili smo ih tako zato što su bili nezahvalni, a da li Mi kažnjavamo ikoga drugog do nevjernika, nezahvalnika?!"/>
		<aya index="18" text="A između njih i gradova koje smo blagoslovili izgradili smo bili naselja povezana i odredili im potrebnu udaljenost. &quot;Putujte kroz njih i po noći i po danu, sigurni!&quot;"/>
		<aya index="19" text="Ali oni rekoše: &quot;Gospodaru naš, učini veće rastojanje prilikom putovanja naših!&quot; – i ogriješiše se prema sebi, i Mi učinismo da se o njima samo priča, a njih kud koje raselismo. To su, zaista, pouke za svakog strpljivog i zahvalnog."/>
		<aya index="20" text="I Iblis se uvjerio da je o njima ispravno mislio, i oni su se poveli za njim, osim nekolicine vjernika"/>
		<aya index="21" text="nad kojima nikakve vlasti nije imao; Mi smo htjeli ukazati na onoga ko vjeruje u onaj svijet, a ko u njega sumnja. – A Gospodar tvoj bdi nad svim."/>
		<aya index="22" text="Reci: &quot;Zovite one koje, pored Allaha, bogovima smatrate. Oni ništa nemaju, ni koliko trun jedan, ni na nebesima ni na Zemlji; oni u njima nemaju nikakva udjela i On nema od njih nikakve pomoći.&quot;"/>
		<aya index="23" text="Kod Njega će se moći zauzimati za nekoga samo onaj kome On dopusti. I kad iz srca njihovih nestane straha, oni će upitati: &quot;Šta je to rekao Gospodar vaš?&quot; – &quot;Istinu!&quot; – odgovoriće. On je uzvišen i velik."/>
		<aya index="24" text="Upitaj: &quot;Ko vas opskrbljuje i iz neba i iz zemlje?&quot; – i odgovori: &quot;Allah! Da li smo onda mi ili vi na Pravome putu, ili u očitoj zabludi?&quot;"/>
		<aya index="25" text="Reci: &quot;Vi nećete odgovarati za grijehe koje mi počinimo niti ćemo mi odgovarati za ono što uradite vi.&quot;"/>
		<aya index="26" text="Reci: &quot;Gospodar naš će nas sabrati i onda nam pravedno presuditi, On je sudija Pravedni, Sveznajući.&quot;"/>
		<aya index="27" text="Reci: &quot;Pokažite mi one koje smatrate Njemu ravnim!&quot; – Nema ih; postoji samo Allah, Silni i Mudri!"/>
		<aya index="28" text="Mi smo te poslali svima ljudima da radosne vijesti donosiš i da opominješ, ali većina ljudi ne zna"/>
		<aya index="29" text="i govore: &quot;Kad će već jednom ta prijetnja, ako istinu govorite?&quot;"/>
		<aya index="30" text="Reci: &quot;Dan vam je već određen, ne možete ga ni za čas jedan zaustaviti niti ubrzati.&quot;"/>
		<aya index="31" text="A oni koji ne vjeruju govore: &quot;Mi nećemo vjerovati u ovaj Kur'an niti u one prije njega!&quot; A kada bi samo vidio kad onī koji su učinili zlo pred Gospodarom svojim budu zadržani i kad stanu među sobom razgovarati: &quot;Da vâs nije bilo, sigurno bismo bili vjernici&quot; – reći će oni koji su tlačeni bili onima koji su bili oholi."/>
		<aya index="32" text="&quot;A zar smo vas mi od Pravoga puta odvratili nakon što vam je bilo na njega ukazano? Ne, sami ste vi grješnici bili&quot; – reći će oni koji su bili oholi onima koji su bili tlačeni."/>
		<aya index="33" text="&quot;Nije bilo tako&quot; – odgovoriće oni koji su bili tlačeni onima koji su bili oholi – &quot;nego ste danju i noću spletkarili kad ste od nas tražili da u Allaha ne vjerujemo i da Mu druge jednakim smatramo.&quot; I svi će prikriti tugu kad vide da će kažnjeni biti, a Mi ćemo na vratove nevjernika sindžire staviti; zar će biti kažnjeni drukčije nego prema onome kako su radili?"/>
		<aya index="34" text="Mi ni u jedan grad nismo poslanika poslali, a da nisu rekli oni koji su na raskošan život bili navikli: &quot;Ne vjerujemo mi u ono što je po vama poslano!&quot; –"/>
		<aya index="35" text="i da nisu govorili: &quot;Imamo više imetka i djece; mi nećemo biti mučeni!&quot;"/>
		<aya index="36" text="Reci: &quot;Gospodar moj daje obilnu opskrbu onome kome hoće, a i uskraćuje, ali, većina ljudi ne zna."/>
		<aya index="37" text="Ni bogatstva vaša ni djeca vaša neće vas učiniti Nama bliskim; samo one koji budu vjerovali i dobra djela činili čeka višestruka nagrada za ono što su radili, i oni će u visokim odajama biti sigurni."/>
		<aya index="38" text="A oni koji se budu trudili da se dokazima Našim suprotstave, da ih onemoguće, oni će biti kažnjeni.&quot;"/>
		<aya index="39" text="Reci: &quot;Gospodar moj daje obilnu opskrbu onome kome hoće od robova Svojih, a kome hoće uskraćuje; što god vi udijelite, On će to nadoknaditi, On najbolje opskrbljuje.&quot;"/>
		<aya index="40" text="A na Dan kad ih sve sabere, pa meleke upita: &quot;Zar su se ovi vama klanjali?&quot;"/>
		<aya index="41" text="oni će odgovoriti: &quot;Hvaljen neka si, Ti si Gospodar naš, između nas i njih nije bilo prijateljstva; oni su se džinima pokoravali i većina njih je vjerovala u njih.&quot;"/>
		<aya index="42" text="Toga Dana jedni drugima nećete moći ni koristiti ni nauditi, a Mi ćemo onima koji su se prema sebi ogriješili reći: &quot;Trpite patnju u vatri koju ste poricali!&quot;"/>
		<aya index="43" text="Kad im se Naši jasni ajeti kazuju, oni govore: &quot;Ovaj čovjek samo hoće da vas odvrati od onoga čemu su se vaši preci klanjali&quot;, i govore: &quot;Ovo nije ništa drugo nego izmišljena laž!&quot; A oni koji ne vjeruju govore o Istini kada im dolazi: &quot;Ovo nije ništa drugo nego očito vračanje!&quot;"/>
		<aya index="44" text="A Mi im nismo dali nikakve knjige da ih izučavaju i Mi im, prije tebe, nismo bili poslali nekoga ko bi ih opominjao."/>
		<aya index="45" text="A i oni prije njih su poslanike u laž ugonili, a ovi nisu postigli ni deseti dio onoga što smo onima bili dali, pa su ipak poslanike Moje lažnim smatrali, i kakva je samo bila kazna Moja!"/>
		<aya index="46" text="Reci: &quot;Ja vam savjetujem samo jedno: ustanite iskreno prema Allahu, dvojica po dvojica, ili jedan po jedan, pa zatim razmislite da drug vaš nije lud. On vas samo prije teške patnje opominje.&quot;"/>
		<aya index="47" text="Reci: &quot;Kakvu god nagradu da zatražim od vas, nek ostane vama, mene će nagraditi Allah, On nad svim bdi.&quot;"/>
		<aya index="48" text="Reci: &quot;Gospodar moj pobjeđuje istinom, On dobro zna i sve ono što je veoma skriveno.&quot;"/>
		<aya index="49" text="Reci: &quot;Došla je istina, a laži je nestalo!&quot;"/>
		<aya index="50" text="Reci: &quot;Ako zalutam, zalutao sam na svoju štetu, a ako sam na Pravome putu, to je zbog onoga što mi Gospodar moj objavljuje; On zaista sve čuje i blizu je.&quot;"/>
		<aya index="51" text="A da ti je vidjeti kad ih strava uhvati – umaći neće moći; izbliza biće ščepani –"/>
		<aya index="52" text="i kada reknu: &quot;Vjerujemo u Poslanika!&quot; A šta će im biti od koristi kad je život na Zemlji bio i prošao!"/>
		<aya index="53" text="U njega oni nisu prije vjerovali, govorili su ono što nije poznato, što je od istine daleko;"/>
		<aya index="54" text="i između njih i onoga što budu željeli biće prepreka postavljena kao što je prije bilo učinjeno sa njima sličnim, jer su svi oni, doista, mnogo sumnjali."/>
	</sura>
	<sura index="35" name="فاطر">
		<aya index="1" text="Hvaljen neka je Allah, stvoritelj nebesa i Zemlje, koji meleke sa po dva, tri i četiri krila čini izaslanicima; On onome što stvara dodaje što hoće, On, uistinu, sve može."/>
		<aya index="2" text="Milost koju Allah podari ljudima niko ne može uskratiti, a ono što On uskrati niko ne može, poslije Njega, dati; On je silan i mudar."/>
		<aya index="3" text="O ljudi, sjetite se milosti kojom vas Allah obasipa. Postoji li, osim Allaha, ikakav drugi stvoritelj koji vas sa neba i iz zemlje opskrbljuje? Osim Njega nema drugog boga, pa kuda se onda odmećete?"/>
		<aya index="4" text="Ako te oni u laž utjeruju, pa – i prije tebe su poslanike u laž utjerivali; a Allahu će se sve vratiti."/>
		<aya index="5" text="O ljudi, Allahova prijetnja je, zaista, istina, pa neka vas nikako život na ovome svijetu ne zaslijepi i neka vas šejtan u Allaha ne pokoleba."/>
		<aya index="6" text="Šejtan je, uistinu, vaš neprijatelj, pa ga takvim i smatrajte! On poziva pristaše svoje da budu stanovnici u vatri."/>
		<aya index="7" text="One koji ne vjeruju čeka patnja teška, a one koji vjeruju i dobra djela čine – oprost i nagrada velika."/>
		<aya index="8" text="Kako mogu biti isti: onaj kome su njegova ružna djela prikazana lijepim, a i on ih smatra lijepim… Allah u zabludi ostavlja onoga koga hoće, a na Pravi put ukazuje onome kome hoće, pa ne izgaraj od žalosti za njima; Allah, doista, dobro zna sve što oni rade."/>
		<aya index="9" text="Allah šalje vjetrove koji pokreću oblake, a Mi ih onda u mrtve predjele upravljamo i njima zemlju oživljavamo, koja je mrtva bila; takvo će biti i oživljenje."/>
		<aya index="10" text="Ako neko želi veličinu, pa – u Allaha je sva veličina! K Njemu se dižu lijepe riječi, i dobro djelo On prima. A one koji imaju hrđave namjere čeka patnja nesnosna, i njihovo spletkarenje je rabota bezuspješna."/>
		<aya index="11" text="Allah vas stvara od zemlje, zatim od kapi sjemena, i najzad vas čini muškarcima i ženama. I nijedna žena ne zanese niti rodi, a da to On ne zna. I ničiji život se ne produži niti skrati, a da to nije zabilježeno u Knjizi; to je Allahu uistinu lahko!"/>
		<aya index="12" text="Ni dva mora nisu jednaka: jedno je slatko i prijatno – voda mu se lahko pije, a drugo je slano i gorko; vi iz svakog jedete svježe meso i vadite nakit kojim se kitite; ti vidiš lađe kako po njemu sijeku vodu da stječete iz obilja Njegova, da biste bili zahvalni."/>
		<aya index="13" text="On uvodi noć u dan i uvodi dan u noć, On je potčinio Sunce i Mjesec – svako plovi do roka određenog; to vam je, eto, Allah, Gospodar vaš, carstvo je Njegovo! A oni kojima se, pored Njega, klanjate ne posjeduju ništa."/>
		<aya index="14" text="Ako im se molite, ne čuju vašu molbu, a da i čuju, ne bi vam se odazvali; na Sudnjem danu će poreći da ste ih Njemu ravnim smatrali. I niko te neće obavijestiti kao Onaj koji zna."/>
		<aya index="15" text="O ljudi, vi ste siromasi, vi trebate Allaha, a Allah je nezavisan i hvale dostojan."/>
		<aya index="16" text="Ako hoće, ukloniće vas i nova stvorenja dovesti,"/>
		<aya index="17" text="to Allahu nije teško."/>
		<aya index="18" text="I nijedan grješnik neće grijehove drugog nositi; ako grijehovima pretovarenī pozove da mu se ponesu, niko mu ih neće ponijeti, pa ni rođak. A ti ćeš opomenuti samo one koji se Gospodara svoga boje, iako ih niko ne vidi, i koji obavljaju molitvu – onaj ko se očisti, očistio se za svoje dobro – a Allahu se sve vraća."/>
		<aya index="19" text="Nisu nikako isti slijepac i onaj koji vidi,"/>
		<aya index="20" text="ni tmine i svjetlo,"/>
		<aya index="21" text="ni hladovina i vjetar vrući,"/>
		<aya index="22" text="i nisu nikako isti živi i mrtvi. Allah će učiniti da čuje onaj koga On hoće, a ti ne možeš one u grobovima dozvati,"/>
		<aya index="23" text="tvoje je samo da opominješ."/>
		<aya index="24" text="Mi smo te poslali s Istinom da radosne vijesti donosiš i da opominješ; a nije bilo naroda kome nije došao onaj koji ga je opominjao."/>
		<aya index="25" text="Ako te oni u laž utjeruju, pa – i onī prije njih su poslanike u laž utjerivali, a oni su im očigledna čuda donosili, i listove, i Knjigu svjetilju."/>
		<aya index="26" text="I Ja sam onda kažnjavao one koji nisu vjerovali, a kakva je samo bila kazna Moja!"/>
		<aya index="27" text="Zar ne znaš da Allah s neba spušta vodu i da Mi pomoću nje stvaramo plodove različitih vrsta; a postoje brda bijelih i crvenih staza, različitih boja, i sasvim crnih."/>
		<aya index="28" text="I ljudi i životinja i stoke ima, isto tako, različitih vrsta. A Allaha se boje od robova Njegovih – učeni. Allah je, doista, silan i On prašta."/>
		<aya index="29" text="Oni koji Allahovu Knjigu čitaju i molitvu obavljaju i od onoga čime ih Mi opskrbljujemo udjeljuju, i tajno i javno, mogu se nadati nagradi koja neće nestati"/>
		<aya index="30" text="da ih On prema onome što su radili nagradi i još im iz obilja Svoga dâ, jer On mnogo prašta i blagodaran je."/>
		<aya index="31" text="A ono što ti iz Knjige objavljujemo sušta je istina, ona potvrđuje da su istinite i one prije nje. – Allah, zaista, o robovima Svojim sve zna i On sve vidi."/>
		<aya index="32" text="Mi ćemo učiniti da Knjigu poslije naslijede onī Naši robovi koje Mi izaberemo; biće onih koji će se prema sebi ogriješiti, biće onih čija će dobra i loša djela podjednako teška biti, i biće i onih koji će, Allahovom voljom, svojim dobrim djelima druge nadmašiti – za to će veliku nagradu dobiti:"/>
		<aya index="33" text="edenske perivoje u koje će ući, u kojima će se zlatnim narukvicama, biserom ukrašenim, kititi, a haljine će im, u njima, od svile biti."/>
		<aya index="34" text="&quot;Hvaljen neka je Allah&quot; – govoriće – &quot;koji je od nas tugu odstranio – Gospodar naš, zaista, mnogo prašta i blagodaran je –"/>
		<aya index="35" text="koji nam je, od dobrote Svoje, vječno boravište darovao, gdje nas umor neće doticati i u kome nas klonulost neće snalaziti.&quot;"/>
		<aya index="36" text="A nevjernike čeka vatra džehennemska, oni neće biti na smrt osuđeni, i neće umrijeti, i neće im se patnja u njemu ublažiti – eto tako ćemo svakog nevjernika kazniti –"/>
		<aya index="37" text="oni će u njemu jaukati: &quot;Gospodaru naš, izbavi nas, činićemo dobra djela, drugačija od onih koja smo činili.&quot; – &quot;A zar vas nismo ostavili da živite dovoljno dugo da bi onaj koji je trebao razmisliti imao vremena da razmisli, a bio vam je došao i onaj koji opominje? Zato iskusite patnju, nevjernicima nema pomoći!&quot;"/>
		<aya index="38" text="Allah sigurno zna tajne nebesa i Zemlje; On dobro zna svačije misli."/>
		<aya index="39" text="On čini da se smjenjujete na Zemlji; ko ne bude vjerovao, nevjerovanje njegovo je na njegovu štetu; nevjernicima će njihovo nevjerovanje kod Gospodara njihova samo povećati odvratnost, i nevjernicima će njihovo nevjerovanje povećati propast."/>
		<aya index="40" text="Reci: &quot;Kažite vi meni koji su dio Zemlje stvorila božanstva vaša kojima se, umjesto Allahu, klanjate, i recite mi imaju li oni u stvaranju nebesa ikakva udjela, ili smo mnogobošcima Mi dali Knjigu, pa imaju u njoj dokaz za to?&quot; Nijedno, već nevjernici jedni druge obmanjuju."/>
		<aya index="41" text="Allah brani da se ravnoteža nebesa i Zemlje poremeti. A da se poremete, niko ih drugi osim Njega ne bi zadržao; On je zaista blag i prašta grijehe."/>
		<aya index="42" text="Oni su se zaklinjali Allahom, najtežom zakletvom, da će se, bolje nego bilo koji narod, držati Pravoga puta – samo ako im dođe onaj koji će ih opominjati. I kad im je došao onaj koji opominje, njegov dolazak im je samo povećao otuđenje:"/>
		<aya index="43" text="oholost na Zemlji i ružno spletkarenje – a spletke će pogoditi upravo one koji se njima služe. Zar oni mogu očekivati nešto drugo već ono što je zadesilo narode drevne? U Allahovim zakonima ti nikad nećeš naći promjene, u Allahovim zakonima ti nećeš naći odstupanja."/>
		<aya index="44" text="Zašto oni ne putuju po svijetu da vide kako su završili oni prije njih, koji su bili jači od njih? – Allahu ne može ništa umaći ni na nebesima ni na Zemlji; On, uistinu, sve zna i sve može."/>
		<aya index="45" text="Da Allah kažnjava ljude prema onome što zasluže, ništa živo na površini Zemljinoj ne bi ostavio; ali, On ih ostavlja do roka određenog, i kad im rok dođe – pa Allah dobro zna robove Svoje."/>
	</sura>
	<sura index="36" name="يس">
		<aya index="1" text="Jā Sīn."/>
		<aya index="2" text="Tako Mi Kur'ana mudrog,"/>
		<aya index="3" text="ti si, uistinu, poslanik,"/>
		<aya index="4" text="na Pravome putu,"/>
		<aya index="5" text="po objavi Silnoga i Samilosnoga,"/>
		<aya index="6" text="da opominješ narod čiji preci nisu bili opominjani, pa je ravnodušan!"/>
		<aya index="7" text="O većini njih se već obistinila Riječ – zato oni neće vjerovati."/>
		<aya index="8" text="Mi smo učinili da budu kao oni na čije smo vratove sindžire stavili sve do podbradaka – zato su oni glava uzdignutih,"/>
		<aya index="9" text="i kao oni ispred kojih i iza kojih smo pregradu metnuli i na oči im koprenu stavili – zato oni ne vide,"/>
		<aya index="10" text="i njima je svejedno opominjao ih ti ili ne opominjao, oni neće vjerovati."/>
		<aya index="11" text="Tvoja opomena će koristiti samo onome koji Kur'an slijedi i Milostivoga se boji, iako Ga ne vidi; njega obraduj oprostom i nagradom lijepom!"/>
		<aya index="12" text="Mi ćemo, zaista, mrtve oživiti i Mi smo zapisali ono što su uradili i djela koja su iza sebe ostavili; sve smo Mi to u Knjizi jasnoj pobrojali."/>
		<aya index="13" text="Navedi im kao pouku stanovnike jednog grada kad su im došli poslanici;"/>
		<aya index="14" text="kad im Mi poslasmo dvojicu, ali im oni ne povjerovaše, i pojačasmo trećim, pa rekoše: &quot;Mi smo vama poslani!&quot; –"/>
		<aya index="15" text="&quot;Vi ste ljudi kao i mi&quot; – oni odgovoriše – &quot;Milostivi nije objavio ništa, vi neistinu govorite!&quot;"/>
		<aya index="16" text="&quot;Gospodar naš zna da smo, doista, vama poslani&quot; – rekoše oni –"/>
		<aya index="17" text="&quot;i dužni smo samo da jasno obznanimo.&quot;"/>
		<aya index="18" text="Oni rekoše: &quot;Mi slutimo da nam nesreću donosite; ako se ne okanite, kamenovaćemo vas i stići će vas, zaista, bolna patnja od nas.&quot;"/>
		<aya index="19" text="&quot;Uzrok vaše nesreće je s vama!&quot; – rekoše oni. &quot;Zar zato što ste opomenuti? Ta vi ste narod koji svaku granicu zla prelazi.&quot;"/>
		<aya index="20" text="I s kraja grada žurno dođe jedan čovjek i reče: &quot;O narode moj, slijedi one koji su poslani,"/>
		<aya index="21" text="slijedite one koji od vas ne traže nikakvu nagradu, a na Pravom su putu!"/>
		<aya index="22" text="Zašto da se ne klanjam Onome koji me je stvorio, a Njemu ćete se vratiti?"/>
		<aya index="23" text="Zašto da prihvaćam druge bogove mimo Njega? Ako Milostivi hoće da me snađe neko zlo, njihovo posredovanje neće mi biti ni od kakve koristi i oni me neće moći spasiti,"/>
		<aya index="24" text="a ja bih tada bio u pravoj zabludi;"/>
		<aya index="25" text="ja vjerujem u Gospodara vašeg, čujte mene!&quot;"/>
		<aya index="26" text="I reći će se: &quot;Uđi u Džennet!&quot; – a on će reći: &quot;Kamo sreće da narod moj zna"/>
		<aya index="27" text="zašto mi je Gospodar moj oprostio i lijep mi prijem priredio!&quot;"/>
		<aya index="28" text="I protiv naroda njegova, poslije njega, Mi nismo vojsku s neba poslali, niti smo to ikada činili;"/>
		<aya index="29" text="samo bi se čuo jedan užasan krik, i oni bi odjednom svi pomrli."/>
		<aya index="30" text="O kako su ljudi jadni! Nijedan poslanik im nije došao, a da mu se nisu narugali."/>
		<aya index="31" text="Kako oni ne znaju koliko smo prije njih naroda uništili od kojih im se niko vratio nije,"/>
		<aya index="32" text="a svi oni biće zajedno pred Nas dovedeni."/>
		<aya index="33" text="Dokaz im je mrtva zemlja: Mi joj život dajemo i iz nje niče žito koje oni jedu;"/>
		<aya index="34" text="Mi po njoj stvaramo bašče, palmike i vinograde – i činimo da iz nje izvori izviru –"/>
		<aya index="35" text="da oni jedu plodove njihove i od onoga što ruke njihove privrijede, pa zašto neće da budu zahvalni?"/>
		<aya index="36" text="Neka je hvaljen Onaj koji u svemu stvara pol: u onome što iz zemlje niče, u njima samima, i u onome što oni ne znaju!"/>
		<aya index="37" text="I noć im je dokaz: Mi uklanjamo dnevnu svjetlost i oni ostaju u mraku."/>
		<aya index="38" text="I Sunce se kreće do svoje određene granice, to je odredba Silnoga i Sveznajućeg."/>
		<aya index="39" text="I Mjesecu smo odredili položaje; i on se uvijek ponovo vraća kao stari savijeni palmin prut."/>
		<aya index="40" text="Nit' Sunce može Mjesec dostići nit' noć dan prestići, svi oni u svemiru plove."/>
		<aya index="41" text="Dokaz im je i to što potomke njihove u lađama krcatim prevozimo"/>
		<aya index="42" text="i što za njih, slične njima, stvaramo one na kojima se voze."/>
		<aya index="43" text="I ako želimo, Mi ih potopimo, i neće im spasa biti, neće se izbaviti,"/>
		<aya index="44" text="osim ako im se ne smilujemo, da bi do roka određenog uživali."/>
		<aya index="45" text="A kad im se rekne: &quot;Bojte se onoga što se prije vas dogodilo i onoga što vas čeka da biste pomilovani bili…&quot;"/>
		<aya index="46" text="I ne dođe im nijedan dokaz od Gospodara njihova kojem oni leđa ne okrenu."/>
		<aya index="47" text="A kad im se kaže: &quot;Udjeljujte od onoga što vam Allah daje&quot; – onda nevjernici govore vjernicima: &quot;Zar da hranimo onoga koga je Allah, da je htio, mogao nahraniti? Vi ste, uistinu, u pravoj zabludi!&quot;"/>
		<aya index="48" text="I govore: &quot;Kad će već jednom ta prijetnja, ako istinu govorite?&quot;"/>
		<aya index="49" text="A ne čekaju drugo do strašan glas koji će ih, dok se budu jedni s drugima prepirali, obuzeti,"/>
		<aya index="50" text="pa neće moći ništa oporučiti, niti se čeljadi svojoj vratiti."/>
		<aya index="51" text="I puhnuće se u rog, pa će oni iz grobova prema Gospodaru svome pohrliti,"/>
		<aya index="52" text="govoreći: &quot;Teško nama! Ko nas iz naših grobova oživi?&quot; – &quot;Eto ostvaruje se prijetnja Milostivog, poslanici su istinu govorili!&quot;"/>
		<aya index="53" text="Biće to samo jedan glas i oni će se svi pred Nama obreti."/>
		<aya index="54" text="Danas se neće nikome nepravda učiniti i vi ćete, prema onom kako ste radili, nagrađeni biti."/>
		<aya index="55" text="stanovnici Dženneta uživaće toga dana u blagodatima veseli i radosni,"/>
		<aya index="56" text="oni i žene njihove biće u hladovini na ukrašenim divanima naslonjeni,"/>
		<aya index="57" text="u njemu će imati voća, i ono što budu željeli."/>
		<aya index="58" text="&quot;Mir vama!&quot; – biće riječi Gospodara Milostivog –"/>
		<aya index="59" text="&quot;a vi, o grješnici, danas se odvojite!&quot;"/>
		<aya index="60" text="O sinovi Ademovi, zar vam nisam naredio: &quot;Ne klanjajte se šejtanu, on vam je neprijatelj otvoreni,"/>
		<aya index="61" text="već se klanjajte Meni; to je Put pravi."/>
		<aya index="62" text="On je mnoge od vas u zabludu odveo, kako niste pameti imali?!"/>
		<aya index="63" text="Ovo je Džehennem kojim vam se prijetilo,"/>
		<aya index="64" text="pržite se sada u njemu zato što niste vjerovali!&quot;"/>
		<aya index="65" text="Danas ćemo im usta zapečatiti, njihove ruke će Nam govoriti, a noge njihove će o onome što su radili svjedočiti."/>
		<aya index="66" text="Da smo htjeli, mogli smo ih vida njihova lišiti, pa kad bi na put pošli, kako bi vidjeli?"/>
		<aya index="67" text="A da smo htjeli, mogli smo ih na mjestu na kome su zgriješili u nešto pretvoriti, pa ne bi mogli nikuda otići niti se vratiti."/>
		<aya index="68" text="Onome kome dug život damo, Mi mu izgled nagore izmijenimo. Zar oni ne razumiju?"/>
		<aya index="69" text="Mi poslanika nismo pjesništvu učili, to mu ne priliči. Ovo je samo pouka – Kur'an jasni,"/>
		<aya index="70" text="da opominje onoga ko ima pameti, i da zasluže kaznu nevjernici."/>
		<aya index="71" text="Kako oni ne vide da Mi samo zbog njih stoku stvaramo i da oni njome raspolažu kao vlasnici"/>
		<aya index="72" text="i da smo im dali da se njome služe – na nekim jašu, a nekima se hrane,"/>
		<aya index="73" text="i drugih koristi od nje imaju, i mlijeko, pa zašto nisu zahvalni,"/>
		<aya index="74" text="već pored Allaha druge bogove prihvaćaju u nadi da će im oni na pomoći biti;"/>
		<aya index="75" text="oni im, međutim, neće moći pomoći, a oni su njima poslušna vojska."/>
		<aya index="76" text="I nek te ne žaloste riječi njihove; Mi, doista, znamo i ono što kriju i ono što pokazuju."/>
		<aya index="77" text="Kako čovjek ne vidi da ga Mi od kapi sjemena stvaramo, i opet je otvoreni protivnik,"/>
		<aya index="78" text="i Nama navodi primjer, a zaboravlja kako je stvoren, i govori: &quot;Ko će oživiti kosti kad budu truhle?&quot;"/>
		<aya index="79" text="Reci: &quot;Oživiće ih Onaj koji ih je prvi put stvorio; On dobro zna sve što je stvorio,"/>
		<aya index="80" text="Onaj koji vam iz zelenog drveća vatru stvara i vi njome potpaljujete.&quot;"/>
		<aya index="81" text="Zar Onaj koji je stvorio nebesa i Zemlju nije kadar stvoriti njima slične? Jeste, On sve stvara i On je Sveznajući;"/>
		<aya index="82" text="kada nešto hoće, On samo za to rekne: &quot;Budi!&quot; – i ono bude."/>
		<aya index="83" text="Pa neka je hvaljen Onaj u čijoj je ruci vlast nad svim, Njemu ćete se vratiti!"/>
	</sura>
	<sura index="37" name="الصافات">
		<aya index="1" text="Tako Mi onih u redove poredanih"/>
		<aya index="2" text="i onih koji odvraćaju"/>
		<aya index="3" text="i onih koji Opomenu čitaju –"/>
		<aya index="4" text="vaš Bog je, uistinu, Jedan,"/>
		<aya index="5" text="Gospodar nebesa i Zemlje i onoga što je između njih i Gospodar istōkā!"/>
		<aya index="6" text="Mi smo nebo najbliže vama sjajnim zvijezdama okitili"/>
		<aya index="7" text="i čuvamo ga od svakog šejtana prkosnoga"/>
		<aya index="8" text="da ne prisluškuje meleke uzvišene; njih sa svih strana gađaju"/>
		<aya index="9" text="da ih otjeraju: njih čeka patnja neprekidna,"/>
		<aya index="10" text="a onoga koji što ugrabi – stigne svjetlica blistava."/>
		<aya index="11" text="Upitaj ih da li je teže njih stvoriti ili sve ostalo što smo stvorili? – Njih stvaramo od ljepljive ilovače."/>
		<aya index="12" text="Ti se diviš a oni se rugaju,"/>
		<aya index="13" text="a kada im se savjeti upućuju oni ih ne prihvaćaju,"/>
		<aya index="14" text="i kad dokaz vide, oni jedni druge na ismijavanje podstiču,"/>
		<aya index="15" text="i govore: &quot;Ovo nije ništa drugo do prava čarolija!"/>
		<aya index="16" text="Zar kada poumiremo i kada kosti i zemlja postanemo, zar ćemo mi, zaista, biti oživljeni"/>
		<aya index="17" text="i naši preci davni?&quot;"/>
		<aya index="18" text="Reci: &quot;Da, a bićete i poniženi!&quot;"/>
		<aya index="19" text="To će biti samo glas jedan, i svi će odjednom progledati"/>
		<aya index="20" text="i reći: &quot;Teško nama, ovo je – Sudnji dan!&quot;"/>
		<aya index="21" text="Da, ovo je Dan strašnoga suda u koji vi niste vjerovali!"/>
		<aya index="22" text="Sakupite nevjernike i one koji su se s njima družili i one kojima su se klanjali"/>
		<aya index="23" text="mimo Allaha, i pokažite im put koji u Džehennem vodi"/>
		<aya index="24" text="i zaustavite ih, oni će biti pitani:"/>
		<aya index="25" text="&quot;Šta vam je, zašto jedni drugima ne pomognete?&quot;"/>
		<aya index="26" text="Ali, toga Dana oni će se sasvim prepustiti"/>
		<aya index="27" text="i jedni drugima prebacivati:"/>
		<aya index="28" text="&quot;Vi ste nas varali.&quot;"/>
		<aya index="29" text="&quot;Nismo&quot; – odgovoriće – &quot;nego vi niste htjeli vjerovati,"/>
		<aya index="30" text="a nikakve vlasti nad vama nismo imali, obijestan narod ste bili"/>
		<aya index="31" text="i riječ Gospodara našeg da ćemo, doista, kaznu iskusiti na nama se ispunila,"/>
		<aya index="32" text="a u zabludu smo vas pozivali jer smo i sami u zabludi bili.&quot;"/>
		<aya index="33" text="I oni će toga dana zajedno na muci biti,"/>
		<aya index="34" text="jer Mi ćemo tako sa mnogobošcima postupiti."/>
		<aya index="35" text="Kad im se govorilo: &quot;Samo je Allah Bog!&quot; – oni su se oholili"/>
		<aya index="36" text="i govorili: &quot;Zar da napustimo božanstva naša zbog jednog ludog pjesnika?&quot;"/>
		<aya index="37" text="A nije tako, on Istinu donosi i tvrdi da su svi poslanici istinu donosili,"/>
		<aya index="38" text="a vi ćete sigurno bolnu patnju iskusiti –"/>
		<aya index="39" text="kako ste radili, onako ćete kažnjeni biti!"/>
		<aya index="40" text="A Allahovi iskreni robovi"/>
		<aya index="41" text="posebnu će opskrbu imati,"/>
		<aya index="42" text="razno voće, i biće poštovani"/>
		<aya index="43" text="u džennetskim baščama nâslādā,"/>
		<aya index="44" text="na divanima, jedni prema drugima,"/>
		<aya index="45" text="biće posluženi pićem – iz izvora koji će stalno teći –"/>
		<aya index="46" text="bistrim i prijatnim onima koji budu pili,"/>
		<aya index="47" text="od njega neće glava boljeti i od njega se neće pamet gubiti."/>
		<aya index="48" text="Pored njih će biti one koje će preda se gledati, očiju prekrasnih,"/>
		<aya index="49" text="kao da su one jaja pokrivena."/>
		<aya index="50" text="I oni će jedan s drugim razgovarati,"/>
		<aya index="51" text="i jedan od njih će reći: &quot;Imao sam druga jednoga"/>
		<aya index="52" text="koji je govorio: 'Zar i ti vjeruješ"/>
		<aya index="53" text="da ćemo, kada poumiremo i zemlja i kosti postanemo, doista, račun polagati?'&quot;"/>
		<aya index="54" text="&quot;Hoćete li pogledati?&quot;"/>
		<aya index="55" text="I on će pogledati, i toga usred Džehennema ugledati."/>
		<aya index="56" text="&quot;Allaha mi&quot; – reći će – &quot;zamalo me nisi upropastio;"/>
		<aya index="57" text="da nije bilo milosti Gospodara moga, i ja bih se sada mučio.&quot;"/>
		<aya index="58" text="&quot;A mi, je l' de, više nećemo umirati? –"/>
		<aya index="59" text="jednom smo umrli – više nećemo biti mučeni,"/>
		<aya index="60" text="to će, zaista, uspjeh veliki biti!&quot;"/>
		<aya index="61" text="Za ovako nešto neka se trude trudbenici!"/>
		<aya index="62" text="A da li je bolja ta gozba ili drvo Zekkum"/>
		<aya index="63" text="koje smo nevjernicima kao kaznu odredili?"/>
		<aya index="64" text="To je drvo koje će usred Džehennema rasti;"/>
		<aya index="65" text="plod će mu poput glava šejtanskih biti."/>
		<aya index="66" text="Oni će se njime hraniti i trbuhe svoje njime puniti,"/>
		<aya index="67" text="zatim će to s ključalom vodom izmiješati,"/>
		<aya index="68" text="a potom će se, sigurno, opet u Džehennem vratiti."/>
		<aya index="69" text="Oni su očeve svoje u zabludi zatekli"/>
		<aya index="70" text="pa i oni stopama njihovim nastavili,"/>
		<aya index="71" text="a i prije njih su većinom drevni narodi u zabludi bili,"/>
		<aya index="72" text="iako smo im Mi slali one koji su ih opominjali;"/>
		<aya index="73" text="zato pogledaj kakav je bio kraj onih koji su bili opomenuti,"/>
		<aya index="74" text="samo nije bilo tako s Allahovim robovima iskrenim."/>
		<aya index="75" text="A kada Nas je Nuh zovnuo, Mi smo se lijepo odazvali:"/>
		<aya index="76" text="njega i porodicu njegovu nevolje teške smo spasili"/>
		<aya index="77" text="i samo potomke njegove u životu ostavili,"/>
		<aya index="78" text="i u naraštajima kasnijim mu spomen sačuvali:"/>
		<aya index="79" text="&quot;Mir Nuhu od svjetova svih!&quot;"/>
		<aya index="80" text="Eto tako Mi nagrađujemo one koji dobra djela čine,"/>
		<aya index="81" text="on je bio rob Naš, vjernik,"/>
		<aya index="82" text="a ostale smo poslije potopili."/>
		<aya index="83" text="Iste vjere kao i on bio je i Ibrahim,"/>
		<aya index="84" text="kad je Gospodaru svome iskrena srca došao,"/>
		<aya index="85" text="kad je ocu svome i narodu svome rekao: &quot;Čemu se to vi klanjate?"/>
		<aya index="86" text="Zar lažna božanstva umjesto Allaha hoćete?"/>
		<aya index="87" text="I šta o Gospodaru svjetova mislite?&quot;"/>
		<aya index="88" text="I on baci pogled na zvijezde,"/>
		<aya index="89" text="pa reče: &quot;Ja ću se, evo, razboljeti!&quot; –"/>
		<aya index="90" text="i oni ga napustiše, uzmaknuvši,"/>
		<aya index="91" text="a on se kumirima njihovim prikrade, pa reče: &quot;Zašto ne jedete?"/>
		<aya index="92" text="Šta vam je, što ne govorite?&quot; –"/>
		<aya index="93" text="i krišom im priđe desnom rukom ih udarajući,"/>
		<aya index="94" text="pa mu narod trkom dođe."/>
		<aya index="95" text="&quot;Kako se možete klanjati onima koje sami klešete?&quot; – upita –"/>
		<aya index="96" text="&quot;kad Allah stvara i vas i ono što napravite?&quot;"/>
		<aya index="97" text="&quot;Pripremite za njega lomaču&quot; – povikaše – &quot;pa ga u vatru bacite!&quot;"/>
		<aya index="98" text="I htjedoše ga na muke staviti, ali Mi njih učinismo poniženim."/>
		<aya index="99" text="&quot;Idem onamo gdje mi je Gospodar moj naredio&quot; – reče – &quot;On će me kuda treba uputiti."/>
		<aya index="100" text="Gospodaru moj, daruj mi porod čestit!&quot; –"/>
		<aya index="101" text="i Mi smo ga obradovali dječakom blage naravi."/>
		<aya index="102" text="I kad on odraste toliko da mu poče u poslu pomagati, Ibrahim reče: &quot;O sinko moj, u snu sam vidio da te trebam zaklati, pa šta ti misliš?&quot; – &quot;O oče moj&quot; – reče – &quot;onako kako ti se naređuje, postupi; vidjećeš, ako Bog da, da ću sve izdržati.&quot;"/>
		<aya index="103" text="I njih dvojica poslušaše, i kad ga on čelom prema zemlji položi,"/>
		<aya index="104" text="Mi ga zovnusmo: &quot;O Ibrahime,"/>
		<aya index="105" text="ti si se Objavi u snu odazvao; – a Mi ovako nagrađujemo one koji dobra djela čine –"/>
		<aya index="106" text="to je, zaista, bilo pravo iskušenje!&quot; –"/>
		<aya index="107" text="i kurbanom velikim ga iskupismo"/>
		<aya index="108" text="i u naraštajima kasnijim mu spomen sačuvasmo:"/>
		<aya index="109" text="&quot;Nek je u miru Ibrahim!&quot;"/>
		<aya index="110" text="Eto tako Mi nagrađujemo one koji dobra djela čine,"/>
		<aya index="111" text="a on je, doista, bio rob Naš, vjernik,"/>
		<aya index="112" text="i obradovali smo ga Ishakom, vjerovjesnikom i čovjekom dobrim,"/>
		<aya index="113" text="i blagoslovili smo i njega i Ishaka; a među potomcima njihovim ima vjernika i nevjernika očitih."/>
		<aya index="114" text="I Musau i Harunu smo milost ukazali,"/>
		<aya index="115" text="pa i njih i narod njihov nevolje velike spasili"/>
		<aya index="116" text="i pomogli im da pobijede,"/>
		<aya index="117" text="i Knjigu im jasnu dali"/>
		<aya index="118" text="i obojicu na Pravi put uputili"/>
		<aya index="119" text="i u naraštajima kasnijim im spomen sačuvali:"/>
		<aya index="120" text="&quot;Nek su u miru Musa i Harun!&quot;"/>
		<aya index="121" text="Eto tako Mi nagrađujemo one koji dobra djela čine,"/>
		<aya index="122" text="a njih dvojica su, uistinu, bili robovi Naši, vjernici."/>
		<aya index="123" text="I Iljas je bio poslanik."/>
		<aya index="124" text="Kad on reče narodu svome: &quot;Zar se ne bojite?"/>
		<aya index="125" text="Što se Balu klanjate, a najljepšeg Stvoritelja ostavljate,"/>
		<aya index="126" text="Allaha, Gospodara svoga i Gospodara vaših predaka drevnih?&quot; –"/>
		<aya index="127" text="oni ga lašcem nazvaše i zato će, sigurno, u vatru svi oni biti bačeni,"/>
		<aya index="128" text="samo neće oni Allahovi robovi koji su Mu bili odani."/>
		<aya index="129" text="I sačuvasmo mu spomen u naraštajima kasnijim:"/>
		<aya index="130" text="&quot;Nek je u miru Iljas!&quot;"/>
		<aya index="131" text="Eto tako Mi nagrađujemo one koji dobra djela čine,"/>
		<aya index="132" text="a on je bio rob Naš, vjernik."/>
		<aya index="133" text="I Lut je bio poslanik."/>
		<aya index="134" text="Mi smo njega i čitavu njegovu porodicu spasili –"/>
		<aya index="135" text="osim starice, ona je nastradala s onima koji su nastradali –"/>
		<aya index="136" text="a ostale smo uništili,"/>
		<aya index="137" text="i vi pored nastambi njihovih prolazite i danju"/>
		<aya index="138" text="i noću, pa zašto se ne urazumite?"/>
		<aya index="139" text="I Junus je bio poslanik."/>
		<aya index="140" text="I on pobježe na jednu lađu prepunu"/>
		<aya index="141" text="i baci kocku i kocka na njega pade,"/>
		<aya index="142" text="i riba ga proguta, a bio je zaslužio prijekor,"/>
		<aya index="143" text="i da nije bio jedan od onih koji Allaha hvale,"/>
		<aya index="144" text="sigurno bi ostao u utrobi njenoj do Dana kad će svi biti oživljeni,"/>
		<aya index="145" text="i Mi ga izbacismo na jedno pusto mjesto, a on je bio bolan,"/>
		<aya index="146" text="i učinismo da iznad njega izraste vriježa jedne tikve,"/>
		<aya index="147" text="i poslasmo ga stotini hiljada ljudi, i više,"/>
		<aya index="148" text="i oni povjerovaše, i njima dadosmo da do roka određenog požive."/>
		<aya index="149" text="A upitaj ih: &quot;Zar su za Gospodara tvoga – kćeri, a za njih – sinovi,"/>
		<aya index="150" text="zar smo u njihovu prisustvu meleke kao žene stvorili?&quot;"/>
		<aya index="151" text="Eto, oni, zbog toga što lažu, doista govore:"/>
		<aya index="152" text="&quot;Allah je rodio&quot; – oni su, zaista, lažljivci."/>
		<aya index="153" text="Zar je On kćeri sinovima pretpostavio?"/>
		<aya index="154" text="Šta vam je, kako rasuđujete?!"/>
		<aya index="155" text="Zašto ne razmislite?"/>
		<aya index="156" text="Ili, gdje vam je dokaz očiti?"/>
		<aya index="157" text="Donesite Knjigu svoju, ako istinu govorite!"/>
		<aya index="158" text="Mnogobošci između Njega i džina srodstvo uspostavljaju, a džini odavno znaju da će oni koji tako govore u vatru biti bačeni –"/>
		<aya index="159" text="hvaljen neka je Allah i daleko od onoga kako Ga oni predstavljaju!"/>
		<aya index="160" text="Allahovi iskreni robovi nisu za to krivi."/>
		<aya index="161" text="Ali, ni vi, sa onima kojima se klanjate,"/>
		<aya index="162" text="ne možete o njima nikoga u zabludu zavesti,"/>
		<aya index="163" text="možete samo onoga koji će ionako u vatri gorjeti."/>
		<aya index="164" text="&quot;Svakome od nas mjesto je određeno,"/>
		<aya index="165" text="mi smo u redove poredani,"/>
		<aya index="166" text="i samo Njega hvalimo!&quot;"/>
		<aya index="167" text="A oni su, sigurno, govorili:"/>
		<aya index="168" text="&quot;Da smo mi Knjigu imali kao što su je imali narodi prijašnji,"/>
		<aya index="169" text="sigurno bismo bili Allahovi robovi iskreni!&quot;"/>
		<aya index="170" text="Ali u Kur'an ne htjedoše povjerovati, i znaće oni!"/>
		<aya index="171" text="A riječ Naša je davno rečena o robovima Našim, o poslanicima:"/>
		<aya index="172" text="&quot;Oni će biti, doista, potpomognuti"/>
		<aya index="173" text="i vojska Naša će zacijelo pobijediti!&quot;"/>
		<aya index="174" text="Zato se okreni od njih za neko vrijeme"/>
		<aya index="175" text="i posmatraj ih, i oni će posmatrati!"/>
		<aya index="176" text="Zar oni kaznu Našu da požuruju?"/>
		<aya index="177" text="Kad ih ona stigne, zlo će jutro osvanuti onima koji su bili opomenuti!"/>
		<aya index="178" text="Zato se okreni od njih za neko vrijeme"/>
		<aya index="179" text="i posmatraj, i oni će posmatrati!"/>
		<aya index="180" text="Veličanstven je Gospodar tvoj, Dostojanstveni, i daleko od onoga kako Ga predstavljaju oni! –"/>
		<aya index="181" text="i mir poslanicima"/>
		<aya index="182" text="i hvaljen neka je Allah, Gospodar svjetova!"/>
	</sura>
	<sura index="38" name="ص">
		<aya index="1" text="Sād. Tako Mi Kur'ana slavnog,"/>
		<aya index="2" text="doista su bahati i inadžije oni koji neće da vjeruju!"/>
		<aya index="3" text="Koliko smo Mi naroda prije njih uništili. I oni su za pomoć vapili, ali je bilo kasno!"/>
		<aya index="4" text="Oni se čude što im je jedan od njih došao da ih opominje, i govore nevjernici: &quot;Ovo je čarobnjak, lažov!"/>
		<aya index="5" text="Zar on da bogove svede na Boga jednog? To je, zaista, nešto veoma čudno!&quot;"/>
		<aya index="6" text="I onī ugledni između njih krenuše: &quot;Idite i ostanite pri klanjanju bogovima svojim, ovim se, uistinu, nešto veliko hoće!"/>
		<aya index="7" text="Za ovo nismo čuli u vjeri predaka naših, ovo nije ništa drugo već namještena laž;"/>
		<aya index="8" text="zašto baš njemu, između nas, da bude poslana Opomena?!&quot; Ali, oni u Opomenu Moju sumnjaju zato što kaznu Moju nisu iskusili."/>
		<aya index="9" text="Zar su u njih riznice milosti Gospodara tvoga, Silnoga i Darežljivog?"/>
		<aya index="10" text="Zar oni imaju vlast na nebesima i na Zemlji i nad onim što je između njih? – neka se, onda, uz ljestve popnu."/>
		<aya index="11" text="Oni predstavljaju neznatnu urotničku vojsku koja će tamo biti poražena."/>
		<aya index="12" text="I prije njih su narod Nuhov, i Ad, i faraon, vlasnik građevina ogromnih, poricali,"/>
		<aya index="13" text="i Semud i Lutov narod i stanovnici Ejke; oni su se protiv poslanika urotili;"/>
		<aya index="14" text="svi su oni poslanike u laž utjerivali i kaznu Moju zaslužili."/>
		<aya index="15" text="A i ovi ne čekaju do jedan zvuk Roga koji neće biti potrebno ponoviti,"/>
		<aya index="16" text="i govore: &quot;Gospodaru naš, požuri, kazni nas, prije Dana u kojem će se račun polagati!&quot;"/>
		<aya index="17" text="Ti otrpi ono što oni govore i sjeti se roba Našeg Davuda, čvrstog u vjeri, koji se uvijek Allahu obraćao."/>
		<aya index="18" text="Mi smo brda potčinili da zajedno s njim hvale Allaha prije nego što Sunce zađe i poslije pošto grane,"/>
		<aya index="19" text="a i ptice okupljene – svi su oni zbog njegova hvaljenja hvalu ponavljali."/>
		<aya index="20" text="I učvrstili smo carstvo njegovo i dali mu vjerovjesništvo i sposobnost da rasuđuje."/>
		<aya index="21" text="A da li je do tebe doprla vijest o parničarima kada su preko zida hrama prešli,"/>
		<aya index="22" text="kad su Davudu upali, pa se on njih uplašio. &quot;Ne boj se&quot; – rekli su – &quot;mi smo dvojica parničara, jedan drugom smo nažao učinili, pa nam po pravdi presudi; ne budi pristrasan, i na Pravi put nas uputi."/>
		<aya index="23" text="Ovaj prijatelj moj ima devedeset i devet ovaca, a ja samo jednu, i on mi reče: 'Daj ti nju meni!' – i u prepirci me pobijedi.&quot;"/>
		<aya index="24" text="&quot;Učinio ti je, doista, krivo!&quot; – reče Davud – &quot;time što je tražio da tvoju ovcu doda ovcama svojim; mnogi ortaci čine nepravdu jedni drugima, ne čine jedino oni koji vjeruju i rade dobra djela; a takvih je malo.&quot; I Davud se uvjeri da smo Mi baš njega na kušnju stavili, pa oprost od Gospodara svoga zamoli, pade licem na tle i pokaja se."/>
		<aya index="25" text="I Mi smo mu to oprostili, i on je, doista, blizak Nama i divno prebivalište ga čeka."/>
		<aya index="26" text="O Davude, Mi smo te namjesnikom na Zemlji učinili, zato sudi ljudima po pravdi i ne povodi se za strašću da te ne odvede s Allahova puta; one koji skreću s Allahova puta čeka teška patnja na onome svijetu zato što su zaboravljali na Dan u kome će se račun polagati."/>
		<aya index="27" text="Mi nismo uzalud stvorili nebo i Zemlju i ono što je između njih; tako misle nevjernici, pa teško nevjernicima kad budu u vatri!"/>
		<aya index="28" text="Zar ćemo postupiti s onima koji vjeruju i čine dobro kao s onima koji prave nered na Zemlji, ili, zar ćemo postupiti s onima koji se grijeha klone isto kao i s grješnicima?"/>
		<aya index="29" text="Knjiga koju ti objavljujemo blagoslovljena je, da bi oni o riječima njezinim razmislili i da bi oni koji su razumom obdareni pouku primili."/>
		<aya index="30" text="Mi smo Davudu poklonili Sulejmana, divan je on rob bio, i mnogo se kajao!"/>
		<aya index="31" text="Kad su jedne večeri preda nj bili izvedeni punokrvni konji koji su na tri noge stajali, a četvrtom jedva zemlju doticali,"/>
		<aya index="32" text="on reče: &quot;Umjesto da mislim na Gospodara svoga, ja pokazujem ljubav prema blagu!&quot; – i oni se izgubiše iz vida."/>
		<aya index="33" text="&quot;Vratite mi ih!&quot; – i on ih poče gladiti po nogama i vratovima."/>
		<aya index="34" text="Mi smo Sulejmana u iskušenje doveli i njegovo bolesno tijelo na prijestolju zadržali, ali je poslije ozdravio."/>
		<aya index="35" text="&quot;Gospodaru moj&quot; – rekao je – &quot;oprosti mi i daruj mi vlast kakvu niko, osim mene, neće imati! Ti, uistinu, bogato daruješ!&quot;"/>
		<aya index="36" text="I Mi smo dali da mu služe: vjetar – koji je prema zapovijedi njegovoj blago puhao onamo kuda je on htio –"/>
		<aya index="37" text="i šejtani, sve graditelji i gnjurci,"/>
		<aya index="38" text="i drugi u bukagije okovani."/>
		<aya index="39" text="&quot;Ovo je Naš dar, pa ti oslobodi ili zadrži, nećeš zbog toga odgovarati!&quot;"/>
		<aya index="40" text="On je, doista, blizak Nama i čeka ga krasno prebivalište."/>
		<aya index="41" text="I sjeti se roba Našeg Ejjuba kada je Gospodaru svome zavapio: &quot;Šejtan me na zlo navraća i misli lažne mi uliva!&quot;"/>
		<aya index="42" text="&quot;Udari nogom o zemlju – eto hladne vode za kupanje i piće!&quot; –"/>
		<aya index="43" text="i Mi smo mu iz milosti Naše čeljad njegovu darovali i još toliko uz njih, da bude pouka za one koji imaju pameti –"/>
		<aya index="44" text="&quot;I uzmi rukom svojom snop i njime udari, samo zakletvu ne prekrši!&quot; Mi smo znali da je on izdržljiv; divan je rob on bio i mnogo se kajao!"/>
		<aya index="45" text="I sjeti se robova Naših Ibrahima i Ishaka i Jakuba, sve u vjeri čvrstih i dalekovidnih."/>
		<aya index="46" text="Mi ih posebno obdarismo vrlinom jednom: da im je uvijek bio na umu onaj svijet;"/>
		<aya index="47" text="i oni su, zaista, u Nas od onih odabranih dobrih ljudi."/>
		<aya index="48" text="I sjeti se Ismaila i Eljese'a i Zulkifla, svi su oni bili dobri."/>
		<aya index="49" text="Ovo je lijep spomen! A one koji se grijeha budu klonili čeka divno prebivalište:"/>
		<aya index="50" text="edenski vrtovi, čije će kapije biti za njih otvorene,"/>
		<aya index="51" text="u kojima će se odmarati, i raznovrsno voće i piće tražiti."/>
		<aya index="52" text="Pored njih biće hurije, istih godina, koje će preda se gledati."/>
		<aya index="53" text="&quot;To je ono što vam se obećava za Dan u kome će se račun polagati;"/>
		<aya index="54" text="to će, doista, blagodat Naša biti, koja nikada neće prestajati!&quot;"/>
		<aya index="55" text="Eto toliko! A one koji budu zlo činili čeka najgore prebivalište:"/>
		<aya index="56" text="Džehennem, u kojem će gorjeti; a grozne li postelje!"/>
		<aya index="57" text="Eto toliko! Pa neka okušaju vodu ključalu i kapljevinu smrdljivu"/>
		<aya index="58" text="i druge slične ovima muke, mnogostruke."/>
		<aya index="59" text="&quot;Ova gomila će zajedno s vama tiskajući se u Džehennem ući!&quot; – &quot;Ne bilo im prostrano! U vatri će oni, doista, gorjeti!&quot;"/>
		<aya index="60" text="&quot;Vama ne bilo prostrano!&quot; – reći će oni – &quot;vi ste nam ovo pripremili, a grozna li boravišta!&quot;"/>
		<aya index="61" text="&quot;Gospodaru naš&quot; – reći će – &quot;udvostruči patnju u vatri onima koji su nam ovo priredili!&quot;"/>
		<aya index="62" text="I govoriće: &quot;Zašto ne vidimo ljude koje smo u zle ubrajali"/>
		<aya index="63" text="i koje smo ismijavali? Da nam se nisu iz vida izgubili?&quot;"/>
		<aya index="64" text="Istina je, sigurno, da će se stanovnici Džehennema među sobom raspravljati."/>
		<aya index="65" text="Reci: &quot;Ja samo opominjem; nema boga osim Allaha, Jedinoga i Moćnog,"/>
		<aya index="66" text="Gospodara nebesa i Zemlje i onoga što je između njih, Silnoga, Onoga koji prašta.&quot;"/>
		<aya index="67" text="Reci: &quot;Ovo je vijest velika,"/>
		<aya index="68" text="a vi od nje glave okrećete."/>
		<aya index="69" text="Ja nisam ništa znao o melekima uzvišenim kada su se prepirali –"/>
		<aya index="70" text="meni se objavljuje samo da jasno opominjem&quot; –"/>
		<aya index="71" text="i kad je melekima Gospodar tvoj rekao: &quot;Stvoriću čovjeka od ilovače,"/>
		<aya index="72" text="pa kad mu savršen oblik dam u život u nj udahnem, vi mu se poklonite!&quot;"/>
		<aya index="73" text="meleki su se, svi do posljednjeg, zajedno poklonili"/>
		<aya index="74" text="osim Iblisa; on se uzoholio i postao nevjernik."/>
		<aya index="75" text="&quot;O Iblisu!&quot; – rekao je On – &quot;šta te navelo da se ne pokloniš onome koga sam sobom stvorio? Jesi li se uzoholio ili misliš da si uzvišen?&quot;"/>
		<aya index="76" text="&quot;Bolji sam od njega&quot; – rekao je on – &quot;mene si stvorio od vatre a njega od ilovače.&quot;"/>
		<aya index="77" text="&quot;E, izlazi onda iz Dženneta!&quot; – reče On – &quot;proklet da si!"/>
		<aya index="78" text="Moje prokletstvo će te do Sudnjeg dana pratiti!&quot;"/>
		<aya index="79" text="&quot;Gospodaru moj&quot; – reče on – &quot;daj mi vremena do Dana kada će oni oživljeni biti!&quot;"/>
		<aya index="80" text="&quot;Dajem ti&quot; – reče On –"/>
		<aya index="81" text="&quot;do Dana već određenog.&quot;"/>
		<aya index="82" text="&quot;E tako mi dostojanstva Tvoga&quot; – reče – &quot;sigurno ću ih sve na stranputicu navesti,"/>
		<aya index="83" text="osim Tvojih među njima robova iskrenih!&quot;"/>
		<aya index="84" text="&quot;Istinom se kunem i istinu govorim&quot; – reče Allah –"/>
		<aya index="85" text="&quot;sigurno ću sa svima, tobom i onima koji se budu poveli za tobom, Džehennem napuniti!&quot;"/>
		<aya index="86" text="Reci: &quot;Ne tražim ja od vas za ovo nikakvu nagradu i ja nisam izvještačen,"/>
		<aya index="87" text="Kur'an je doista svijetu cijelome opomena! –"/>
		<aya index="88" text="i vi ćete uskoro saznati njegovu poruku!&quot;"/>
	</sura>
	<sura index="39" name="الزمر">
		<aya index="1" text="Knjigu objavljuje Allah, Silni i Mudri!"/>
		<aya index="2" text="Mi ti, doista, objavljujemo Knjigu, pravu istinu, zato se klanjaj samo Allahu, iskreno Mu ispovijedajući vjeru!"/>
		<aya index="3" text="Iskreno ispovijedanje vjere dug je Allahu! A onima koji pored Njega uzimaju zaštitnike: &quot;Mi im se klanjamo samo zato da bi nas što više Allahu približili&quot; – Allah će njima, zaista, presuditi o onome u čemu su se oni razilazili. Allah nikako neće ukazati na Pravi put onome ko je lažljivac i nevjernik."/>
		<aya index="4" text="Da je Allah htio da dijete ima, izabrao bi, između onih koje je stvorio, onoga koga bi On htio. Hvaljen neka je On; On je Allah, Jedini i Svemoćni!"/>
		<aya index="5" text="Nebesa i Zemlju je sa ciljem stvorio; On noću zavija dan i danom zavija noć, On je Sunce i Mjesec potčinio, svako se kreće do roka određenog. On je Silni, On mnogo prašta!"/>
		<aya index="6" text="On vas od jednog čovjeka stvara – a od njega je drúgu njegovu stvorio – i On vam je dao osam vrsta stoke; On vas stvara u utrobama matera vaših, dajući vam likove, jedan za drugim, u tri tmine. To vam je, eto, Allah, Gospodar vaš, Njegova je vlast, nema boga osim Njega, pa kuda se onda odmećete?"/>
		<aya index="7" text="Ako vi budete nezahvalni – pa, Allah od vas ne zavisi, ali On nije zadovoljan ako su robovi Njegovi nezahvalni, a zadovoljan je vama ako budete zahvalni. A nijedan grješnik neće nositi grijehe drugoga! Poslije ćete se Gospodaru svome vratiti, pa će vas On o onom što ste radili obavijestiti, jer On dobro zna svačije misli."/>
		<aya index="8" text="Kad čovjeka nevolja snađe, Gospodaru svome se moli, Njemu se obraća, a onda, pošto mu Allah milost svoju daruje, zaboravi Onoga kome se prije molio, i druge Njemu jednakim smatra, da bi s puta Njegova na stranputicu odvodio. Reci: &quot;Uživaj neko vrijeme u nevjerovanju svome, bićeš, sigurno, stanovnik u vatri!&quot;"/>
		<aya index="9" text="Da li je onaj koji u noćnim satima u molitvi vrijeme provodi, padajući licem na tle i stojeći, strahujući od onoga svijeta i nadajući se milosti Gospodara svoga…? Reci: &quot;Zar su isti oni koji znaju i oni koji ne znaju? Samo oni koji pameti imaju pouku primaju!&quot;"/>
		<aya index="10" text="Reci: &quot;O robovi moji koji vjerujete, bojte se Gospodara svoga! One koji na ovome svijetu dobra djela budu činili čeka nagrada, a Allahova zemlja je prostrana; samo oni koji budu strpljivi biće bez računa nagrađeni.&quot;"/>
		<aya index="11" text="Reci: &quot;Meni se naređuje da se klanjam Allahu, iskreno Mu ispovijedajući vjeru"/>
		<aya index="12" text="i naređuje mi se da budem prvi musliman.&quot;"/>
		<aya index="13" text="Reci: &quot;Ja se bojim patnje na Velikom danu, ako budem Gospodaru svome neposlušan.&quot;"/>
		<aya index="14" text="Reci: &quot;Samo se Allahu klanjam, iskreno Mu ispovijedajući vjeru svoju,"/>
		<aya index="15" text="a vi se, pored Njega, klanjajte kome hoćete!&quot; Reci: &quot;Stradaće, uistinu, oni koji na Sudnjem danu izgube i sebe i porodice svoje. Eto, to je pravo stradanje!&quot;"/>
		<aya index="16" text="Nad njima će biti naslage vatre, a i ispod njih naslage; time Allah straši robove Svoje. &quot;O robovi Moji, bojte se Mene!&quot;"/>
		<aya index="17" text="Za one koji izbjegavaju da se kumirima klanjaju i koji se Allahu obraćaju – njima su namijenjene radosne vijesti, zato obraduj robove Moje"/>
		<aya index="18" text="koji Kur'an slušaju i slijede ono najljepše u njemu; njima je Allah na Pravi put ukazao i oni su pametni."/>
		<aya index="19" text="Zar ti da spasiš onoga koji je zaslužio kaznu, onoga koji će biti u vatri?"/>
		<aya index="20" text="A one koji se Gospodara svoga boje čekaju odaje, sve jedne iznad drugih sagrađene, ispred kojih će rijeke teći – obećanje je Allahovo, a Allah neće obećanje prekršiti."/>
		<aya index="21" text="Zar ne vidiš da Allah spušta s neba kišu pa je u izvore u zemlji razvodi, a onda pomoću nje raznobojno bilje izvodi, zatim se ono osuši i ti ga vidiš požutjelog, i najzad ga skrši. To je, doista, pouka za one koji su pametni."/>
		<aya index="22" text="Zar je isti onaj čije je srce Allah učinio sklonim islamu, pa on slijedi svjetlo Gospodara svoga? Teško onima čija su srca neosjetljiva kad se spomene Allah, oni su u pravoj zabludi!"/>
		<aya index="23" text="Allah objavljuje najljepši govor, Knjigu sličnu po smislu, čije se poruke ponavljaju, zbog kojih podilazi jeza one koji se Gospodara svoga boje, a kada spomene ime Allahovo, kože njihove i srca njihova se smiruju. Ona je Allahov Pravi put na koji On ukazuje onome kome On hoće; a onoga koga Allah ostavi u zabludi niko na Pravi put neće moći uputiti."/>
		<aya index="24" text="Zar je isti onaj koji će se na Sudnjem danu licem svojim zaklanjati od strahovite patnje? &quot;Trpite ono što ste zaslužili!&quot; – mnogobošcima će se reći."/>
		<aya index="25" text="Oni prije njih su poricali, pa ih je stigla kazna odakle nisu očekivali."/>
		<aya index="26" text="Allah je dao da osjete poniženje u životu na ovome svijetu, a patnja na drugome svijetu biće, zaista, još gora – kad bi oni samo znali!"/>
		<aya index="27" text="Mi u ovom Kur'anu navodimo ljudima svakojake primjere da bi pouku primili,"/>
		<aya index="28" text="u Kur'anu na arapskom jeziku, u kome nema nikakve protivrječnosti, da bi se Gospodara svoga pobojali."/>
		<aya index="29" text="Allah navodi kao primjer čovjeka koji je u vlasti ortākā oko koga se oni otimaju, i čovjeka koji je u vlasti samo jednog čovjeka – da li je položaj njih dvojice isti? Hvaljen neka je Allah, nije, ali većina njih ne zna."/>
		<aya index="30" text="Ti ćeš, zacijelo, umrijeti, a i oni će, također, pomrijeti,"/>
		<aya index="31" text="i poslije, na Sudnjem danu, pred Gospodarom svojim ćete se jedan s drugim prepirati."/>
		<aya index="32" text="Ima li nepravednijeg od onoga koji o Allahu govori laži i smatra da je laž Istina kada mu ona dolazi? Zar u Džehennemu prebivalište za nevjernike neće biti?"/>
		<aya index="33" text="A onaj koji donosi istinu i oni koji u nju vjeruju, oni su bogobojazni,"/>
		<aya index="34" text="sve što zažele u Gospodara svoga će naći; to će biti nagrada onima koji su dobra djela činili,"/>
		<aya index="35" text="da bi Allah preko ružnih postupaka njihovih prešao, i da bi ih za lijepa djela koja su radili nagradio."/>
		<aya index="36" text="Zar Allah sam nije dovoljan robu Svome? A oni te plaše onima kojima se, pored Njega, klanjaju. Onoga koga Allah ostavi u zabludi – niko ne može na Pravi put uputiti,"/>
		<aya index="37" text="a onoga koga On na Pravi put uputi – niko ne može u zabludu dovesti. Zar Allah nije silan i strog?"/>
		<aya index="38" text="Ako ih upitaš ko je stvorio nebesa i Zemlju, sigurno će reći: &quot;Allah!&quot;, a ti reci: &quot;Mislite li vi da bi oni kojima se, pored Allaha, klanjate mogli otkloniti štetu, ako Allah hoće da mi je učini, ili, da bi mogli zadržati milost Njegovu, ako On hoće da mi je podari?&quot; Reci: &quot;Meni je dovoljan Allah, u Njega se pouzdaju oni koji se pouzdavaju.&quot;"/>
		<aya index="39" text="Reci: &quot;O narode moj, ti postupaj onako kako postupaš, a i ja ću postupati, pa ćete znati"/>
		<aya index="40" text="koga će stići patnja koja će ga poniziti, i koga će patnja vječna snaći.&quot;"/>
		<aya index="41" text="Mi ti objavljujemo Knjigu zbog svih ljudi – samu istinu; onaj ko bude išao Pravim putem – sebi će koristiti, a onaj ko bude išao stranputicom – sebi će nauditi, ti nisi njima tutor."/>
		<aya index="42" text="Allah uzima duše u času njihove smrti, a i onih koji spavaju, pa zadržava one kojima je odredio da umru, a ostavlja one druge do roka određenog. To su, zaista, dokazi za one koji razmišljaju."/>
		<aya index="43" text="Oni bez Allahova odobrenja posrednike uzimaju. Reci: &quot;Zar i onda kada su bez ikakve moći i kada ništa ne razumiju!&quot;"/>
		<aya index="44" text="Reci: &quot;Niko ne može bez Njegove volje posredovati, vlast na nebesima i na Zemlji Njegova je, a poslije – Njemu ćete se vratiti.&quot;"/>
		<aya index="45" text="Kad se Allah samo spomene, grče se srca onih koji u onaj svijet ne vjeruju, a kada se spomenu oni kojima se oni pored Njega klanjaju, odjednom ih radost obuzme."/>
		<aya index="46" text="Reci: &quot;Allahu, Stvoritelju nebesa i Zemlje, Ti koji znaš nevidljivi i vidljivi svijet, Ti ćeš robovima Svojim presuditi u onome oko čega su se razilazili!&quot;"/>
		<aya index="47" text="Kad bi mnogobošci imali sve što je na Zemlji, i još toliko, na Sudnjem danu oni bi sve to dali da bi se teške patnje iskupili; A Allah će ih kazniti kaznom kakvu nisu mogli ni naslutiti,"/>
		<aya index="48" text="i predočiće im se hrđava djela njihova koja su radili i snaći će ih baš ono čemu su se izrugivali."/>
		<aya index="49" text="Kad čovjeka kakva nevolja snađe, Nama se moli; a kad mu Mi poslije blagodat pružimo, onda govori: &quot;Ovo mi je dato zato što sam to zaslužio.&quot; A nije tako, to je samo kušnja, ali većina njih ne zna."/>
		<aya index="50" text="Tako su govorili i oni prije njih, pa im nije koristilo ono što su bili stekli,"/>
		<aya index="51" text="i stigla ih je kazna za ono što su radili. A i one među ovima koji nepravdu čine – stići će kazna za ono što čine, oni neće umaći."/>
		<aya index="52" text="Kako ne znaju da Allah daje obilje onome kome hoće, i da ga uskraćuje; to su, zaista, pouke narodu koji vjeruje."/>
		<aya index="53" text="Reci: &quot;O robovi moji koji ste se prema sebi ogriješili, ne gubite nadu u Allahovu milost! Allah će, sigurno, sve grijehe oprostiti; On, doista, mnogo prašta i On je milostiv.&quot;"/>
		<aya index="54" text="I povratite se Gospodaru svome i pokorite Mu se prije nego što vam kazna dođe – poslije vam niko neće u pomoć priskočiti."/>
		<aya index="55" text="I slijedite ono najljepše, ono što vam Gospodar vaš objavljuje, prije nego što vam iznenada kazna dođe, za čiji dolazak nećete znati,"/>
		<aya index="56" text="da čovjek ne bi uzviknuo: &quot;Teško meni, koliko sam samo dužnosti prema Allahu propustio, čak sam se i izrugivao!&quot; –"/>
		<aya index="57" text="ili da ne bi rekao: &quot;Da me je Allah Pravim putem uputio, sigurno bih se Njegove kazne sačuvao&quot;,"/>
		<aya index="58" text="ili da ne bi rekao kad doživi patnju: &quot;Da mi se samo vratiti – dobra djela bih činio!&quot;"/>
		<aya index="59" text="&quot;Nikada! Dolazile su ti pouke Moje, pa si ih poricao i oholio se, i nevjernik si bio.&quot;"/>
		<aya index="60" text="Na Sudnjem danu vidjećeš pocrnjela lica onih koji su o Allahu laži govorili. A zar u Džehennemu neće biti boravište oholih?"/>
		<aya index="61" text="Allah će spasiti one koji su Njegova naređenja izvršavali, a Njegovih se zabrana klonili, i oni će postići ono što su željeli; zlo ih se neće doticati i oni neće tugovati."/>
		<aya index="62" text="Allah je Stvoritelj svega i On upravlja svim,"/>
		<aya index="63" text="u Njega su ključevi nebesa i Zemlje! A oni koji u Allahove dokaze ne vjeruju, oni će biti izgubljeni!"/>
		<aya index="64" text="Reci: &quot;Zar od mene tražite da se nekome drugom, osim Allahu, klanjam, o neznalice?!&quot;"/>
		<aya index="65" text="A tebi, i onima prije tebe objavljeno je: &quot;Ako budeš druge Allahu ravnim smatrao, tvoja djela će, sigurno, propasti, a ti ćeš izgubljen biti.&quot;"/>
		<aya index="66" text="Nego, Allahu se jedino klanjaj i budi zahvalan!"/>
		<aya index="67" text="Oni ne veličaju Allaha onako kako Ga treba veličati; a čitava Zemlja će na Sudnjem danu u vlasti Njegovoj biti, a nebesa će u moći Njegovoj smotana ostati. Hvaljen neka je On i vrlo visoko iznad onih koje Njemu smatraju ravnim!"/>
		<aya index="68" text="I u Rog će se puhnuti, i umrijeće oni na nebesima i oni na Zemlji, ostaće samo oni koje bude Allah odabrao; poslije će se u Rog po drugi put puhnuti i oni će, odjednom, ustati i čekati."/>
		<aya index="69" text="I Zemlja će svjetlošću Gospodara svoga zasjati i Knjiga će se postaviti, vjerovjesnici i svjedoci će se dovesti, i po pravdi će im se svima presuditi, nikome se neće nepravda učiniti;"/>
		<aya index="70" text="svako će dobiti ono što je zaslužio, jer On dobro zna šta je ko radio."/>
		<aya index="71" text="Oni koji nisu vjerovali u gomilama će u Džehennem biti natjerani, i kad do njega dođu, kapije njegove će se pootvarati i čuvari njegovi će ih upitati: &quot;Zar vam nisu dolazili vaši poslanici, koji su vam ajete Gospodara vašeg kazivali i opominjali vas da ćete ovaj vaš Dan doživjeti?&quot; – &quot;Jesu&quot; – reći će oni – &quot;ali još je davno određeno da će nevjernici kažnjeni biti.&quot;"/>
		<aya index="72" text="I reći će se: &quot;Ulazite na džehennemske kapije, vječno ćete u njemu boraviti!&quot; Grozna li prebivališta onima koji su se oholili!"/>
		<aya index="73" text="A oni koji su se Gospodara svoga bojali u povorkama će u Džennet biti povedeni, i kad do njega dođu – a kapije njegove već širom otvorene – čuvari njegovi će im reći: &quot;Mir vama, od grijeha ste čisti, zato uđite u nj, u njemu ćete vječno boraviti!&quot;"/>
		<aya index="74" text="I oni će reći: &quot;Hvala Allahu, koji nam je obećanje Svoje ispunio i u Džennetu nam mjesto darovao, da se u njemu nastanimo gdje hoćemo!&quot; Divne li nagrade onima koji su se trudili!"/>
		<aya index="75" text="I vidjećeš meleke kako Prijesto okružuju, veličajući i hvaleći Gospodara svoga; i svima će se po pravdi presuditi i reći će se: &quot;Hvaljen neka je Allah, Gospodar svjetova!&quot;"/>
	</sura>
	<sura index="40" name="غافر">
		<aya index="1" text="Hā Mīm."/>
		<aya index="2" text="Knjigu objavljuje Allah, Silni i Sveznajući,"/>
		<aya index="3" text="koji oprašta grijehe i prima pokajanje, koji strahovito kažnjava i obilno nagrađuje; drugog boga osim Njega nema, Njemu se sve vraća."/>
		<aya index="4" text="O Allahovim ajetima raspravljaju samo oni koji ne vjeruju, pa neka te ne obmanjuje to što se oni po svijetu kreću."/>
		<aya index="5" text="I Nuhov narod je prije njih poricao, a i poslije njega oni koji su se bili protiv poslanika urotili. Svaki narod nastojao je da se domogne svoga poslanika i trudio se da neistinom uguši istinu, pa sam ga Ja kažnjavao – a kakva je bila kazna Moja!"/>
		<aya index="6" text="I tako će se riječ Gospodara tvoga ispuniti da će oni koji nisu htjeli da vjeruju – stanovnici u vatri biti."/>
		<aya index="7" text="Meleki koji drže Prijesto i oni koji su oko njega veličaju i hvale Gospodara svoga i vjeruju u Nj i mole se da budu oprošteni grijesi vjernicima: &quot;Gospodaru naš, Ti sve obuhvaćaš milošću i znanjem; zato oprosti onima koji su se pokajali i koji slijede Tvoj put i sačuvaj ih patnje u vatri!"/>
		<aya index="8" text="Gospodaru naš, uvedi ih u edenske vrtove, koje si im obećao, i pretke njihove i žene njihove i potomstvo njihovo – one koji su bili dobri; Ti si, uistinu, silan i mudar."/>
		<aya index="9" text="I poštedi ih kazne zbog ružnih djela, jer koga Ti toga dana poštediš kazne zbog ružnih djela – Ti si mu se smilovao, a to će, zaista, veliki uspjeh biti!&quot;"/>
		<aya index="10" text="Onima koji nisu vjerovali doviknuće se: &quot;Allahova odvratnost prema vama kad ste, pozivani da vjerujete, ostali nevjernici – bila je, doista, veća od vaše odvratnosti sada prema sebi.&quot;"/>
		<aya index="11" text="&quot;Gospodaru naš&quot; – reći će oni – &quot;dva puta si nas usmrtio i dva puta si nas oživio; mi priznajemo grijehe naše, pa ima li ikakva načina da se iziđe?&quot;"/>
		<aya index="12" text="&quot;To vam je zato što niste vjerovali kad se pozivalo Allahu Jedinom, a vjerovali ste ako bi Mu se neko drugi smatrao jednakim! Odluka pripada jedino Allahu, Uzvišenom i Velikom.&quot;"/>
		<aya index="13" text="On vam pokazuje znamenja Svoja i spušta vam opskrbu s neba, a pouku će prihvatiti samo onaj koji se Njemu obraća."/>
		<aya index="14" text="Klanjajte se zato Allahu, iskreno Mu ispovijedajući vjeru – pa makar to nevjernicima bilo mrsko –"/>
		<aya index="15" text="Onome najuzvišenijem, koji svemirom vlada, koji šalje Objavu, riječi Svoje – kome hoće od robova Svojih, da upozori na Dan susreta međusobnog,"/>
		<aya index="16" text="na Dan kad će se oni pojaviti, kada Allahu neće o njima ništa skriveno biti. &quot;Ko će imati vlast toga dana?&quot; – &quot;Allah, Jedini i Svemoćni!&quot;"/>
		<aya index="17" text="Svaki čovjek će toga Dana prema zasluzi kažnjen ili nagrađen biti; toga Dana neće biti nepravde! Allah će, zaista, brzo obračunati."/>
		<aya index="18" text="I upozori ih na bliski Sudnji dan kada će srca do grkljana doprijeti i popriječiti se, kada nevjernici ni prisna prijatelja ni posrednika neće imati koji će uslišan biti."/>
		<aya index="19" text="On zna poglede koji kriomice u ono što je zabranjeno gledaju, a i ono što grudi kriju;"/>
		<aya index="20" text="Allah će po pravdi presuditi, a oni kojima se oni, pored Njega, klanjaju – neće ni po čemu suditi. Allah, zaista, sve čuje i sve vidi."/>
		<aya index="21" text="Zašto oni ne putuju po svijetu pa da vide kako su završili oni prije njih. Bili su od njih moćniji i više spomenika su na Zemlji ostavili, ali ih je Allah, zbog grijehova njihovih, kaznio i niko ih od Allahove kazne nije odbranio."/>
		<aya index="22" text="Allah ih je kaznio zato što su poricali jasne dokaze koje su im poslanici njihovi donosili, On je, zaista, moćan, On strahovito kažnjava."/>
		<aya index="23" text="Mi smo poslali Musaa sa znamenjima Našim i dokazom jasnim"/>
		<aya index="24" text="faraonu i Hamanu i Karunu, ali su oni rekli: &quot;Čarobnjak i lažov!&quot;"/>
		<aya index="25" text="A kada im je on donio Istinu od Nas, rekli su: &quot;Ubijajte opet mušku djecu onih koji vjeruju u ono što on govori, a ostavljajte u životu njihovu žensku djecu!&quot; – Ali, lukavstva nevjernika su uvijek uzaludna."/>
		<aya index="26" text="&quot;Pustite vi mene&quot; – reče faraon – &quot;da ubijem Musaa, a on neka traži pomoć od Gospodara svoga, jer se bojim da vam on vjeru vašu ne izmijeni ili da u zemlji nered ne izazove.&quot;"/>
		<aya index="27" text="Musa reče: &quot;Molim Gospodara svoga i Gospodara vašega da me zaštiti od svakog oholog koji ne vjeruje u Dan u kome će se račun polagati!&quot;"/>
		<aya index="28" text="A jedan čovjek, vjernik, iz porodice faraonove, koji je krio vjerovanje svoje, reče: &quot;Zar da ubijete čovjeka zato što govori: 'Gospodar moj je Allah!', onoga koji vam je donio jasne dokaze od Gospodara vašeg? Ako je lažov, njegova laž će njemu nauditi, a ako govori istinu, onda će vas stići barem nešto od onoga čime vam prijeti, jer Allah neće ukazati na Pravi put onome koji u zlu pretjeruje i koji mnogo laže."/>
		<aya index="29" text="O narode moj, danas vama pripada vlast i vi ste na vrhovima u zemlji, ali ko će nas odbraniti od Allahove kazne ako nas ona stigne?&quot; A faraon reče: &quot;Savjetujem vam samo ono što mislim, a na Pravi put ću vas samo ja izvesti.&quot;"/>
		<aya index="30" text="A onda onaj vjernik reče: &quot;O narode moj, bojim se da i vas ne stigne ono što je stiglo narode koji su se protiv poslanika bili urotili,"/>
		<aya index="31" text="kao što je to bilo sa Nuhovim narodom i Adom i Semudom i onima poslije njih. – A Allah nije nepravedan robovima Svojim."/>
		<aya index="32" text="O narode moj, plašim se šta će biti s vama na Dan kada budete jedni druge dozivali,"/>
		<aya index="33" text="na Dan kada budete uzmičući bježali, kada vas od Allaha neće moći niko odbraniti. A onoga koga Allah u zabludi ostavi, toga neće niko uputiti."/>
		<aya index="34" text="Jusuf vam je, još davno, donio jasne dokaze, ali ste vi stalno sumnjali u ono što vam je donio. A kad je on umro, vi ste rekli: 'Allah više neće poslije njega poslati poslanika!' Eto tako Allah ostavlja u zabludi svakoga ko u zlu pretjeruje i sumnja,"/>
		<aya index="35" text="one koji o Allahovim znamenjima raspravljaju, iako im nikakav dokaz nije došao, pa izazivaju još veću Allahovu mržnju i mržnju vjernika. – Tako Allah pečati srce svakog oholog i nasilnog.&quot;"/>
		<aya index="36" text="&quot;O Hamane&quot; – reče faraon – &quot;sagradi mi jedan toranj ne bih li stigao da staza,"/>
		<aya index="37" text="staza nebeskih, ne bih li se popeo do Musaova Boga, a ja smatram da je on, zaista, lažac.&quot; I eto tako su se faraonu njegova ružna djela učinila lijepim i on je bio odvraćen od Pravog puta, a lukavstvo faraonovo se završilo na njegovu štetu."/>
		<aya index="38" text="I onda onaj vjernik reče: &quot;O narode moj, ugledajte se u mene, ja ću vam na Pravi put ukazati!"/>
		<aya index="39" text="O narode moj, život na ovome svijetu samo je prolazno uživanje, a onaj svijet je, zaista, Kuća vječna."/>
		<aya index="40" text="Ko učini zlo, biće prema njemu kažnjen, a ko učini dobro – bio muškarac ili žena, a vjernik je – u Džennet će; u njemu će imati u obilju svega, bez računa."/>
		<aya index="41" text="O narode moj, šta je ovo, ja vas pozivam da vas spasim, a vi mene pozivate u vatru:"/>
		<aya index="42" text="pozivate me da ne vjerujem u Allaha i da prihvatim Njemu ravnim onoga o kome baš ništa ne znam, a ja vas pozivam Silnome, Onome koji mnogo prašta."/>
		<aya index="43" text="Nema nimalo sumnje u to da se oni kojima me pozivate neće nikome ni na ovome ni na onome svijetu odazvati i da ćemo se Allahu vratiti i da će mnogobošci stanovnici u ognju biti."/>
		<aya index="44" text="Tada ćete se, sigurno, mojih riječi sjetiti! A ja Allahu prepuštam svoj slučaj; Allah, uistinu, robove Svoje vidi.&quot;"/>
		<aya index="45" text="I Allah ga je sačuvao nevolje koju su mu oni snovali, a faraonove ljude zla kob zadesi."/>
		<aya index="46" text="Oni će se ujutro i navečer u vatri pržiti, a kada nastupi Čas: &quot;Uvedite faraonove ljude u patnju najtežu!&quot;"/>
		<aya index="47" text="I kada se u vatri budu prepirali, pa oni koji su bili potlačeni reknu glavešinama svojim: &quot;Mi smo se za vama povodili, možete li nas makar malo vatre osloboditi?&quot;,"/>
		<aya index="48" text="onda će glavešine reći: &quot;Evo nas, svi smo u njoj, jer Allah je presudio robovima Svojim.&quot;"/>
		<aya index="49" text="I oni koji će u vatri biti govoriće stražarima džehennemskim: &quot;Zamolite Gospodara svoga da nam bar jedan dan patnju ublaži!&quot;"/>
		<aya index="50" text="&quot;A zar vam poslanici vaši nisu jasne dokaze donosili?&quot; – upitaće oni. – &quot;Jesu!&quot; – odgovoriće. – &quot;Molite onda vi!&quot; – reći će oni. Ali će molba onih koji nisu vjerovali uzaludna biti."/>
		<aya index="51" text="Mi ćemo, doista, pomoći poslanike Naše i vjernike u životu na ovome svijetu, a i na Dan kad se dignu svjedoci,"/>
		<aya index="52" text="na Dan kada krivcima pravdanja njihova neće od koristi biti; njih će prokletstvo i najgore prebivalište čekati."/>
		<aya index="53" text="Mi smo Musau uputstvo dali i sinovima Israilovim u nasljedstvo Knjigu ostavili"/>
		<aya index="54" text="da bude putokaz i opomena onima koji pameti budu imali."/>
		<aya index="55" text="Zato ti budi strpljiv – Allahovo obećanje je istina – i moli da ti budu oprošteni tvoji grijesi, i Gospodara svoga krajem i početkom dana veličaj i hvali!"/>
		<aya index="56" text="Oni koji o Allahovim znamenjima raspravljaju, iako im nikakav dokaz nije došao, u srcima njihovim je samo oholost koja ih neće dovesti do cilja željenog, zato moli od Allaha zaštitu, jer On, uistinu, sve čuje i sve vidi."/>
		<aya index="57" text="Stvaranje nebesa i Zemlje je, sigurno, veće nego stvaranje roda ljudskog, ali većina ljudi ne zna."/>
		<aya index="58" text="Nisu isto slijepac i onaj koji vidi, nisu isto vjernici koji dobra djela čine i zlotvori. – Kako vas malo prima pouku!"/>
		<aya index="59" text="Doći će Čas oživljenja, u to nema nimalo sumnje, ali većina ljudi neće da vjeruje."/>
		<aya index="60" text="Gospodar vaš je rekao: &quot;Pozovite Me i zamolite, Ja ću vam se odazvati! Oni koji iz oholosti neće da Mi se klanjaju – ući će, sigurno, u Džehennem poniženi.&quot;"/>
		<aya index="61" text="Allah vam je dao noć da se u njoj odmarate, a dan da vidite. Allah je neizmjerno dobar prema ljudima, ali većina ljudi neće da zahvaljuje."/>
		<aya index="62" text="To vam je, eto, Allah, Gospodar vaš, Stvoritelj svega, drugog boga osim Njega nema, pa kuda se onda odmećete?"/>
		<aya index="63" text="Tako su se odmetali i oni koji su Allahove dokaze poricali."/>
		<aya index="64" text="Allah vam je učinio Zemlju prebivalištem, a nebo zdanjem, i On vam obličje daje i likove vaše čini lijepim, i jelima vas opskrbljuje ukusnim. To je Allah, Gospodar vaš, i neka je uzvišen Allah, Gospodar svjetova!"/>
		<aya index="65" text="On je Živi, nema boga osim Njega, zato se samo Njemu klanjajte, iskreno Mu ispovijedajući vjeru: &quot;Neka je hvaljen Allah, Gospodar svjetova!&quot;"/>
		<aya index="66" text="Reci: &quot;Meni je zabranjeno, o tome su mi došli jasni dokazi od Gospodara moga, da se klanjam onima kojima se, pored Allaha, klanjate, a naređeno mi je da se pokoravam Gospodaru svjetova."/>
		<aya index="67" text="On vas stvara od zemlje, zatim od kapi sjemena, zatim od ugruška, zatim čini da se kao dojenčad rađate, i da do muževnog doba stignete, i da starci postanete – a neki od vas umiru prije – i da do suđenoga časa poživite kako biste mogli shvatiti."/>
		<aya index="68" text="Život i smrt Njegovo su djelo! A kad nešto odluči, samo za to rekne: 'Budi!' – i ono bude.&quot;"/>
		<aya index="69" text="Zar ne vidiš kako se okreću oni koji o Allahovim dokazima raspravljaju?"/>
		<aya index="70" text="Oni koji poriču Knjigu i ono što smo slali po poslanicima – saznaće posljedice toga"/>
		<aya index="71" text="kada sa okovima o vratu i sindžirima budu vučeni"/>
		<aya index="72" text="po ključaloj vodi, a zatim u vatri prženi,"/>
		<aya index="73" text="i potom upitani: &quot;Gdje su oni kojima ste se klanjali,"/>
		<aya index="74" text="a ne Allahu?&quot; – &quot;Izgubili su nam se iz vida&quot; – odgovoriće – &quot;ta mi se prije, ustvari, nismo nikome ni klanjali.&quot; – Eto tako Allah ostavlja u zabludi nevjernike."/>
		<aya index="75" text="To vam je zato što ste bez ikakva osnova na Zemlji bahati bili i što ste likovali."/>
		<aya index="76" text="Ulazite kroz kapije Džehennema, u njemu ćete vječno ostati – a ružno je prebivalište oholih!"/>
		<aya index="77" text="Zato ti budi strpljiv, Allahova prijetnja će se, sigurno, obistiniti! Bilo da ti pokažemo dio onoga čime im Mi prijetimo, bilo da ti prije život oduzmemo, Nama će se oni vratiti."/>
		<aya index="78" text="I prije tebe smo poslanike slali, o nekima od njih smo ti kazivali, a o nekima ti nismo kazivali. I nijedan poslanik nije mogao učiniti nikakvo čudo bez Allahove volje. A kad se Allahova prijetnja ispuni, biće presuđeno po pravdi i tada će nevaljali nastradati."/>
		<aya index="79" text="Allah je za vas stvorio životinje, da na nekima jašete, a neke da jedete,"/>
		<aya index="80" text="Vi od njih koristi imate i vi na njima za vas važne potrebe ostvarujete – i na njima i na lađama vi se vozite."/>
		<aya index="81" text="On vam pokazuje dokaze moći Svoje, pa koje od Allahovih dokaza ne priznajete?"/>
		<aya index="82" text="Zašto oni ne putuju po svijetu, pa da vide kako su završili oni prije njih? Oni su bili od njih mnogobrojniji i jači i više spomenika su na Zemlji ostavili, i ništa im nije koristilo ono što su stekli."/>
		<aya index="83" text="Kada su im poslanici njihovi jasne dokaze donosili, oni su se znanjem koje su imali dičili, i snašlo ih je ono čemu su se stalno rugali."/>
		<aya index="84" text="A kad bi kaznu Našu doživjeli, onda bi govorili: &quot;Mi vjerujemo u Allaha, u Njega jedinog, a odričemo se onih koje smo Njemu ravnim smatrali!&quot;"/>
		<aya index="85" text="Ali im vjerovanje njihovo, kada bi kaznu Našu doživjeli, ne bi nimalo bilo od koristi, prema Allahovom zakonu koji je vrijedio za sve robove Njegove koji su bili i nestali – i tada bi nevjernici stradali."/>
	</sura>
	<sura index="41" name="فصلت">
		<aya index="1" text="Hā Mīm."/>
		<aya index="2" text="Objava je od Milostivog, Samilosnog,"/>
		<aya index="3" text="Knjiga čiji su ajeti jasno izloženi, Kur'an na arapskom jeziku za ljude koji znaju,"/>
		<aya index="4" text="vjesnik radosnih vijesti i opomena – pa opet većina njih glavu okreće, neće ni da čuje."/>
		<aya index="5" text="&quot;Srca naša su&quot; – govore oni – &quot;pod pokrivačima, daleka od onoga čemu nas ti pozivaš, i mi smo gluhi za to, a između nas i tebe je pregrada, pa ti radi, i mi ćemo raditi.&quot;"/>
		<aya index="6" text="Reci: &quot;Ja sam čovjek kao i vi, samo – meni se objavljuje da je vaš Bog samo jedan Bog, zato se Njemu iskreno klanjajte i od Njega oprosta tražite! A teško onima koji Njemu druge ravnim smatraju,"/>
		<aya index="7" text="koji zekat ne daju i koji u onaj svijet ne vjeruju!"/>
		<aya index="8" text="One koji vjeruju i dobra djela čine zbilja čeka nagrada neprekidna.&quot;"/>
		<aya index="9" text="Reci: &quot;Zar, zaista, nećete da vjerujete u Onoga koji je u dva vremenska razdoblja Zemlju stvorio – i još Mu druge ravnim smatrate? To je Gospodar svjetova!&quot;"/>
		<aya index="10" text="On je nepomična brda po njoj stvorio i blagoslovljenom je učinio i proizvode njezine na njoj odredio, sve to u četiri vremenska razdoblja – ovo je objašnjenje za one koji pitaju –"/>
		<aya index="11" text="zatim se nebeskim visinama uputio dok je nebo još maglina bilo, pa njemu i Zemlji rekao: &quot;Pojavite se milom ili silom!&quot; – &quot;Pojavljujemo se drage volje!&quot; – odgovorili su,"/>
		<aya index="12" text="pa ih u dva vremenska razdoblja, kao sedam nebesa, stvorio, i odredio šta će se u svakom nebu nalaziti. A nebo najbliže sjajnim zvijezdama smo ukrasili i nad njim Mi bdijemo. To je odredba Silnoga i Sveznajućega."/>
		<aya index="13" text="A ako glave okrenu, ti reci: &quot;Opominjem vas munjom onakvom kakva je pogodila Ada i Semuda,"/>
		<aya index="14" text="kada su im sa svih strana poslanici njihovi dolazili i govorili: &quot;Ne klanjajte se nikome do Allahu!&quot; – a oni odgovarali: &quot;Da je Gospodar naš htio, On bi meleke poslao, mi ne vjerujemo u ono što je po vama poslano.&quot;"/>
		<aya index="15" text="Ad se bez ikakva osnova bio na Zemlji uzoholio. &quot;Ko je od nas jači?&quot; – govorili su. A zar nisu znali da je Allah, koji ih je stvorio, jači od njih – a i znamenja Naša su poricali."/>
		<aya index="16" text="I Mi poslasmo protiv njih, u danima nesretnim, vjetar leden, da bismo im još na ovome svijetu dali da osjete sramnu patnju – patnja na onom svijetu biće, zaista, još sramnija – i niko im neće u pomoć priteći."/>
		<aya index="17" text="I Semudu smo na Pravi put ukazivali, ali, njima je bila milija sljepoća od Pravog puta, pa ih je stigla sramna kazna od munje, prema onome kako su zaslužili,"/>
		<aya index="18" text="a one koji su vjerovali i Allaha se bojali Mi smo spasili."/>
		<aya index="19" text="A na Dan kad Allahovi neprijatelji u vatru budu potjerani – oni prvi biće zadržani, da bi ih sustigli ostali –"/>
		<aya index="20" text="i kad dođu do nje, uši njihove, i oči njihove, i kože njihove svjedočiće protiv njih o onome što su radili."/>
		<aya index="21" text="&quot;Zašto svjedočite protiv nas?&quot; – upitaće oni kože svoje. – &quot;Allah, koji je dao sposobnost govora svakome biću, obdario je darom govora i nas&quot; – odgovoriće. – &quot;On vas je prvi put stvorio i Njemu ste se, evo, vratili."/>
		<aya index="22" text="Vi se niste krili zato da ne bi uši vaše i oči vaše i kože vaše protiv vas svjedočile, već zato što ste vjerovali da Allah neće saznati mnogo štošta što ste radili."/>
		<aya index="23" text="I to vaše uvjerenje, koje ste o Gospodaru svome imali, upropastilo vas je, i sada ste nastradali.&quot;"/>
		<aya index="24" text="Pa i ako budu trpjeli, njihovo boravište će Vatra biti; a ako budu tražili naklonost Allahovu, njihovoj molbi neće se udovoljiti."/>
		<aya index="25" text="Mi smo im bili odredili loše drugove koji su im lijepim prikazivali ono što su uradili i ono što će uraditi, i na njima se obistinilo ono što je rečeno za narode, džine i ljude koji su prije njih bili i nestali – doista su nastradali."/>
		<aya index="26" text="Oni koji ne vjeruju govore: &quot;Ne slušajte ovaj Kur'an, nego pravite buku da biste ga nadvikali!&quot;"/>
		<aya index="27" text="Zato ćemo Mi, sigurno, dati da nevjernici iskuse nesnosnu patnju, i kaznićemo ih najgorom kaznom za djela koja su počinili."/>
		<aya index="28" text="To je kazna za Allahove neprijatelje, vatra u kojoj će im vječna kuća biti, kao naplata što su dokaze Naše stalno poricali."/>
		<aya index="29" text="I nevjernici će reći: &quot;Gospodaru naš, pokaži nam džine i ljude, one koji su nas zaveli, da ih stavimo pod noge naše, neka budu najdonji.&quot;"/>
		<aya index="30" text="Onima koji govore: &quot;Gospodar naš je Allah&quot; – pa poslije ostanu pri tome – dolaze meleki: &quot;Ne bojte se i ne žalostite se, i radujte se Džennetu koji vam je obećan."/>
		<aya index="31" text="Mi smo zaštitnici vaši u životu na ovome svijetu, a i na onome; u njemu ćete imati sve ono što duše vaše zažele, i što god zatražite – imaćete,"/>
		<aya index="32" text="bićete počašćeni od Onoga koji prašta i koji je milostiv.&quot;"/>
		<aya index="33" text="A ko govori ljepše od onoga koji poziva Allahu, koji dobra djela čini i koji govori: &quot;Ja sam doista musliman!&quot;"/>
		<aya index="34" text="Dobro i zlo nisu isto! Zlo dobrim uzvrati, pa će ti dušmanin tvoj odjednom prisni prijatelj postati."/>
		<aya index="35" text="To mogu postići samo strpljivi; to mogu postići samo vrlo sretni."/>
		<aya index="36" text="A kad šejtan pokuša da te na zle misli navede, ti zatraži utočište u Allaha, jer On, uistinu, sve čuje i zna sve."/>
		<aya index="37" text="Među znamenjima Njegovim su noć i dan, i Sunce i Mjesec. Ne padajte licem na tle ni pred Suncem ni pred Mjesecom, već padajte licem na tle pred Allahom, koji ih je stvorio, ako želite da se samo Njemu jedinom klanjate."/>
		<aya index="38" text="A ako oni neće da te poslušaju – pa, oni koji su kod Gospodara tvoga hvale Ga i noću i danju i ne dosađuju se."/>
		<aya index="39" text="Jedno od znamenja Njegovih je i to što ti vidiš suhu zemlju, a kad na nju spustimo kišu, ona se pokrene i uzbuja. Onaj ko njoj daje život oživiće, sigurno, i umrle, jer je On kadar sve."/>
		<aya index="40" text="Oni koji riječi Naše izvrću neće se, doista, od Nas sakriti. Pa da li će biti ugodnije onome koji u Vatru bude bačen ili onome koji na Sudnji dan dođe smiren? Radite šta hoćete, On, zaista, vidi šta vi radite."/>
		<aya index="41" text="Oni koji ne vjeruju u Kur'an, pošto im je objavljen… A on je, zaista, knjiga zaštićena,"/>
		<aya index="42" text="laž joj je strâna, bilo s koje strane, ona je Objava od Mudroga i Hvale dostojnoga."/>
		<aya index="43" text="Tebi se neće reći ništa što već nije rečeno poslanicima prije tebe. Gospodar tvoj zaista prašta, a i bolno kažnjava."/>
		<aya index="44" text="A da Kur'an objavljujemo na tuđem jeziku, oni bi, sigurno, rekli: &quot;Trebalo je da su mu ajeti razumljivi. Zar jezik tuđ, a onaj kome se objavljuje je Arap?&quot; – Reci: &quot;On je vjernicima uputstvo i lijek. A oni koji neće da vjeruju – i gluhi su i slijepi, kao da se iz daleka mjesta dozivaju.&quot;"/>
		<aya index="45" text="I Musau smo Knjigu dali, pa su se zbog nje podvojili. A da nije Riječi Gospodara tvoga prije izrečene, sa ovima bi bilo već svršeno, jer oni mnogo u Kur'an sumnjaju."/>
		<aya index="46" text="Ko čini dobro, u svoju korist čini, a ko radi zlo, na svoju štetu radi. – A Gospodar tvoj nije nepravedan prema robovima Svojim."/>
		<aya index="47" text="Samo On zna kada će Smak svijeta nastupiti. A ni plodovi ne izlaze iz cvijetnih čaški svojih i nijedna žena ne zanese i ne rodi, a da On to ne zna. A na Dan kad ih On upita: &quot;Gdje su oni koje ste smatrali Meni ravnim?&quot; – oni će odgovoriti: &quot;Javljamo Ti da niko od nas to ne tvrdi.&quot;"/>
		<aya index="48" text="I neće biti onih kojima su se prije klanjali i uvjeriće se da ne mogu nikud umaći."/>
		<aya index="49" text="Čovjeku ne dosadi da bogatstvo traži, a kada ga neimaština zadesi, onda zdvaja i nadu gubi."/>
		<aya index="50" text="Kad ga obaspemo milošću Našom, poslije nesreće koja ga zadesi, on govori: &quot;Ovo sam i zaslužio i ja ne mislim da će Čas oživljenja doći. A ako budem Gospodaru svome vraćen, kod Njega me čeka Džennet.&quot; A Mi ćemo one koji nisu vjerovali, sigurno, o onom što su radili obavijestiti i da iskuse patnju tešku – doista ćemo im dati."/>
		<aya index="51" text="Kada čovjeku milost Našu darujemo, postaje nezahvalan i uzoholi se, a kada ga nevolja dotakne, onda se dugo moli."/>
		<aya index="52" text="Reci: &quot;Šta mislite, ako je Kur'an od Allaha, a vi u nj nećete da vjerujete – ko je onda u većoj zabludi od onoga koji je u protivrječju dalekom od istine?&quot;"/>
		<aya index="53" text="Mi ćemo im pružati dokaze Naše u prostranstvima svemirskim, a i u njima samim, dok im ne bude sasvim jasno da je Kur'an istina. A zar nije dovoljno to što je Gospodar tvoj o svemu obaviješten?"/>
		<aya index="54" text="Oni sumnjaju da će pred Gospodara svoga stati, a On znanjem Svojim obuhvaća sve."/>
	</sura>
	<sura index="42" name="الشورى">
		<aya index="1" text="Hā Mīm"/>
		<aya index="2" text="Ajīn Sīn Kāf."/>
		<aya index="3" text="Eto tako Allah Silni i Mudri objavljuje tebi, kao i onima prije tebe."/>
		<aya index="4" text="Njegovo je ono što je na nebesima i ono što je na Zemlji, i On je Svevišnji, Veličanstveni!"/>
		<aya index="5" text="Skoro da se nebesa raspadnu jedna iznad drugih! A meleki veličaju i hvale Gospodara svoga i mole oprosta za one koji su za Zemlji. – Allah je, zaista, Taj koji prašta i koji je milostiv."/>
		<aya index="6" text="Allah motri na one koji, pored Njega, zaštitnike uzimaju, tebi nije prepušteno da o njima brigu vodiš."/>
		<aya index="7" text="Eto tako Mi tebi objavljujemo Kur'an, na arapskom jeziku, da bi opominjao Mekku i one oko nje i upozorio na Dan kada će se sakupiti – u koji nema nikakve sumnje. Jedni će u Džennet, a drugi u Džehennem."/>
		<aya index="8" text="A da Allah hoće, učinio bi ih sve pravim vjernicima, ali, On u milost Svoju uvodi koga On hoće, a nevjernici nemaju ni zaštitnika ni pomagača."/>
		<aya index="9" text="Zar oni da druge, a ne Njega, za zaštitnike uzimaju, a Allah je jedini zaštitnik! On će uživiti umrle, samo je On kadar sve."/>
		<aya index="10" text="Ma u čemu se razilazili, treba presudu dati Allah. To vam je, eto, Allah, Gospodar moj – u Njega se ja uzdam i Njemu se obraćam –"/>
		<aya index="11" text="Stvoritelj nebesa i Zemlje! On vas kao parove stvara – a stvara parove i od stoke – da vas tako razmnožava. Niko nije kao On! On sve čuje i sve vidi."/>
		<aya index="12" text="U Njega su ključevi nebesa i Zemlje, On daje obilje kome hoće, a i uskraćuje; On, uistinu, zna sve."/>
		<aya index="13" text="On vam propisuje u vjeri isto ono što je propisao Nuhu i ono što objavljujemo tebi, i ono što smo naredili Ibrahimu i Musau i Isau: &quot;Pravu vjeru ispovijedajte i u tome se ne podvajajte!&quot; Teško je onima koji Allahu druge ravnim smatraju da se tvome pozivu odazovu. Allah odabire za Svoju vjeru onoga koga On hoće i upućuje u nju onoga ko Mu se iskreno obrati."/>
		<aya index="14" text="A oni su se podvojili iz zlobe međusobne baš onda kad im je došlo saznanje. I da nije Riječi Gospodara tvoga prije izrečene, da nema kažnjavanja do Dana sudnjega, s njima bi bilo već svršeno. A oni kojima se poslije njih Knjiga u nasljedstvo ostavlja veoma sumnjaju u nju."/>
		<aya index="15" text="Zato ti pozivaj i budi istrajan, onako kako ti se naređuje, a ne povodi se za prohtjevima njihovim, i reci: &quot;Ja vjerujem u sve knjige koje je Allah objavio, i naređeno mi je da vam pravedno sudim; Allah je i naš i vaš Gospodar, nama naša, a vama vaša djela; nema potrebe da jedni drugima dokaze iznosimo; Allah će nas sve sabrati, i Njemu će se svi vratiti.&quot;"/>
		<aya index="16" text="A dokazi onih koji se o Allahovoj vjeri raspravljaju ništavni su kod njihova Gospodara kada su joj se već mnogi odazvali; na njih će pasti gnjev i čeka ih patnja teška."/>
		<aya index="17" text="Allah objavljuje Knjigu, samo istinu i pravednost. A šta ti znaš – možda je Smak svijeta blizu!"/>
		<aya index="18" text="Požuruju ga oni koji u nj ne vjeruju, a oni koji vjeruju zbog njega – strahuju i da je istina znaju. O, kako su, doista, daleko zalutali oni koji o Času oživljenja raspravljaju!"/>
		<aya index="19" text="Allah je dobar prema robovima Svojim; on daje opskrbu kome hoće, i On je moćan i silan."/>
		<aya index="20" text="Onome ko bude želio nagradu na onom svijetu – umnogostručićemo mu je, a onome ko bude želio nagradu na ovom svijetu – daćemo mu je, ali mu na onom svijetu nema udjela."/>
		<aya index="21" text="Zar oni da imaju bogove koji im propisuju da vjeruju ono što Allah nije naredio? Da nije Riječi prije izrečene, među njima bi već bilo presuđeno. – A nevjernike, doista, čeka patnja nesnosna."/>
		<aya index="22" text="Vidjećeš nevjernike kako strepe zbog onoga što su činili, i kazna će ih stići; a oni koji su vjerovali i dobra djela činili biće u divnim džennetskim baščama, sve što zažele imaće u Gospodara svoga; biće to blagodat velika."/>
		<aya index="23" text="Na ovaj način Allah šalje radosne vijesti robovima Svojim, onima koji su vjerovali i dobra djela činili. Reci: &quot;Ne tražim za ovo nikakvu drugu nagradu od vas, osim da Mu se dobrim djelima približite.&quot; A umnogostručićemo nagradu onome ko učini dobro djelo, jer Allah, zaista, mnogo prašta i blagodaran je."/>
		<aya index="24" text="Zar oni da govore: &quot;On izmišlja o Allahu laži!&quot; A Allah će, ako hoće, srce tvoje učiniti nepokolebljivim. Allah poništava neistinu i utvrđuje istinu riječima Svojim; On dobro zna svačije misli;"/>
		<aya index="25" text="On prima pokajanje od robova Svojih i prašta hrđave postupke i zna šta radite;"/>
		<aya index="26" text="On se odaziva onima koji vjeruju i čine dobra djela i obasipa ih dobrotom Svojom još više, a nevjernike čeka žestoka patnja."/>
		<aya index="27" text="Kad bi Allah svim Svojim robovima davao opskrbu u obilju, oni bi se na Zemlji osilili, ali On je daje s mjerom, onoliko koliko hoće, jer On dobro poznaje i vidi robove Svoje."/>
		<aya index="28" text="On šalje kišu kad oni izgube svaku nadu i rasprostire blagoslov Svoj; On je zaštitnik pravi i jedini dostojan hvale."/>
		<aya index="29" text="Jedno od znamenja Njegovih je stvaranje nebesa i Zemlje i živih bića koja je rasijao po njima; On je kadar da ih sve sabere kad bude htio."/>
		<aya index="30" text="Kakva god vas bijeda zadesi, to je zbog grijehova koje ste zaradili, a On mnoge i oprosti."/>
		<aya index="31" text="I vi Mu na Zemlji nećete moći umaći i ne postoji, osim Allaha, ni pomagač ni zaštitnik."/>
		<aya index="32" text="Jedno od znamenja Njegovih su lađe nalik na brda koje morima plove."/>
		<aya index="33" text="Ako želi, On umiri vjetar i one na površini njegovoj ostaju nepokretne – to su pouke svakom onom ko je strpljiv i zahvalan –"/>
		<aya index="34" text="ili ih potopi, zbog grijehova koje su zaradili – a mnogima i oprosti –"/>
		<aya index="35" text="da bi se oni koji poriču dokaze Naše uvjerili da kazni Našoj ne mogu umaći."/>
		<aya index="36" text="Sve što vam je dato – samo je uživanje u životu na ovom svijetu, a ono što je u Allaha – bolje je i trajnije za one koji vjeruju i u Gospodara svoga se uzdaju;"/>
		<aya index="37" text="za one koji se klone velikih grijeha i razvrata i koji, kad ih ko rasrdi, opraštaju;"/>
		<aya index="38" text="za one koji se Gospodaru svome odazivaju, i koji molitvu obavljaju, i koji se o poslovima svojim dogovaraju, a dio od onoga čime smo ih opskrbili udjeljuju,"/>
		<aya index="39" text="i za one koji se odupiru onima koji ih ugnjetavaju."/>
		<aya index="40" text="Nepravda se može uzvratiti istom mjerom, a onoga koji oprosti i izmiri se Allah će nagraditi; On, uistinu, ne voli one koji nepravdu čine."/>
		<aya index="41" text="Neće odgovarati onaj koji istom mjerom uzvrati za pretrpljenu nepravdu,"/>
		<aya index="42" text="a odgovaraće oni koji ljude tlače i bez ikakva osnova red na Zemlji remete; njih čeka bolna patnja."/>
		<aya index="43" text="Strpljivo podnositi i praštati – tako treba svaki pametan postupiti."/>
		<aya index="44" text="Onaj koga Allah bez podrške ostavi neće poslije Njega imati nikoga da ga podrži. I ti ćeš vidjeti kako će nasilnici, kad dožive patnju, povikati: &quot;Postoji li ikakav način da se povratimo?&quot;"/>
		<aya index="45" text="I vidjećeš kako ih ponižene i klonule vatri izlažu, a oni je ispod oka gledaju. Oni koji su vjerovali, reći će: &quot;Pravi stradalnici su oni koji na Sudnjem danu i sebe i čeljad svoju upropaste!&quot; A zar nevjernici neće neprekidno patiti!"/>
		<aya index="46" text="Njima neće moći pomoći oni kojima su se pored Allaha klanjali; a onaj koga je Allah bez podrške ostavio, taj Pravog puta nije ni našao."/>
		<aya index="47" text="Odazovite se Gospodaru svome prije nego što dođe Dan koji Allah neće zaustaviti. Toga Dana utočišta nećete imati i nećete moći poricati."/>
		<aya index="48" text="A ako glave okrenu – pa, Mi tebe nismo ni poslali da budeš njihov čuvar, ti si dužan samo da obznaniš. Kad čovjeku damo da blagodat Našu osjeti, on joj se obraduje, a kad ga zadesi kakva nesreća zbog onoga što su uradile ruke njegove, onda čovjek blagodati ne priznaje."/>
		<aya index="49" text="Allahova je vlast na nebesima i na Zemlji. On stvara šta hoće! On poklanja žensku djecu kome hoće, a kome hoće – mušku,"/>
		<aya index="50" text="ili im daje i mušku i žensku, a koga hoće, učini bez poroda; On uistinu sve zna i sve može."/>
		<aya index="51" text="Nijednom čovjeku nije dato da mu se Allah obraća osim na jednom od tri načina: nadahnućem, ili iza zastora, ili da pošalje izaslanika koji, Njegovom voljom, objavljuje ono što On želi. – On je, zaista, uzvišen i mudar!"/>
		<aya index="52" text="Na takav način Mi i tebi objavljujemo ono što ti se objavljuje. Ti nisi znao šta je Knjiga niti si poznavao vjerske propise, ali smo je Mi učinili svjetlom pomoću kojeg upućujemo one robove Naše koje želimo. A Ti, zaista, upućuješ na Pravi put,"/>
		<aya index="53" text="na Put Allahov, kome pripada sve što je na nebesima i sve što je na Zemlji. I, eto, Allahu će se sve vratiti!"/>
	</sura>
	<sura index="43" name="الزخرف">
		<aya index="1" text="Hā Mīm."/>
		<aya index="2" text="Tako Mi Knjige jasne,"/>
		<aya index="3" text="Mi je objavljujemo kao Kur'an, na arapskom jeziku, da biste razumjeli,"/>
		<aya index="4" text="a on je u Glavnoj Knjizi, u Nas, cijenjen i pun mudrosti."/>
		<aya index="5" text="Zar da odustanemo da vas opominjemo zato što svaku mjeru zla prelazite?"/>
		<aya index="6" text="A koliko smo Mi prijašnjim narodima vjerovjesnika poslali"/>
		<aya index="7" text="i nijedan im vjerovjesnik nije došao, a da mu se nisu narugali!"/>
		<aya index="8" text="Zato smo uništavali one koji su od ovih moćniji bili, a ranije su isticane vijesti o narodima drevnim."/>
		<aya index="9" text="A ako ih upitaš ko je stvorio nebesa i Zemlju, oni će, sigurno, reći: &quot;Stvorio ih je Allah&quot; – Da, Silni i Sveznajući,"/>
		<aya index="10" text="Onaj koji vam je Zemlju kolijevkom učinio i po njoj vam prolaze stvorio, da stignete kuda naumite;"/>
		<aya index="11" text="Onaj koji s neba s mjerom spušta vodu, pomoću koje u život vraćamo mrtve predjele – tako ćete i vi biti oživljeni;"/>
		<aya index="12" text="Onaj koji stvara stvorenja svake vrste i daje vam lađe i kamile da putujete,"/>
		<aya index="13" text="da se leđima njihovim služite i da se, kad na njima jahali budete, blagodati Gospodara svoga sjetite i da reknete: &quot;Hvaljen neka je Onaj koji je dao da nam one služe, mi to sami ne bismo mogli postići,"/>
		<aya index="14" text="i mi ćemo se, sigurno, Gospodaru svome vratiti!&quot;"/>
		<aya index="15" text="A oni Njemu od robova Njegovih pripisuju dijete. Čovjek je, zaista, očiti nezahvalnik."/>
		<aya index="16" text="Zar da između onih koje On stvara uzima Sebi kćeri, a vas da daruje sinovima? –"/>
		<aya index="17" text="a kad nekog od njih obraduju viješću da mu se rodila onā koju pripisuje Milostivom, lice mu se pomrači i postaje potišten."/>
		<aya index="18" text="Zar one koje u ukrasima rastu i koje su u prepirci bespomoćne?"/>
		<aya index="19" text="Oni meleke, koji su robovi Milostivoga, ženama nazivaju. Zar su oni prisustvovali stvaranju njihovu? – Njihova tvrđenja biće zapisana i oni će odgovarati!"/>
		<aya index="20" text="&quot;Da Milostivi hoće&quot; – govore oni – &quot;mi im se ne bismo klanjali.&quot; Oni o tome ništa ne znaju, oni samo lažu."/>
		<aya index="21" text="Zar smo im prije Kur'ana dali Knjigu pa se nje pridržavaju?"/>
		<aya index="22" text="Oni čak govore: &quot;Mi smo zatekli pretke naše kako ispovijedaju vjeru i prateći ih u stopu mi smo na Pravom putu.&quot;"/>
		<aya index="23" text="I eto tako, prije tebe, Mi ni u jedan grad nismo poslanika poslali, a da oni koji su raskošnim životom živjeli nisu govorili: &quot;Zatekli smo pretke naše kako ispovijedaju vjeru i mi ih slijedimo u stopu.&quot;"/>
		<aya index="24" text="&quot;Zar i onda&quot; – govorio bi on – &quot;kad vam ja donosim bolju od one koju ste od predaka vaših upamtili?&quot; A oni bi odgovarali: &quot;Ne vjerujemo mi u ono što je po vama poslano!&quot;"/>
		<aya index="25" text="I Mi smo ih kažnjavali, pa vidi kako su skončali oni koji su poslanike u laž ugonili."/>
		<aya index="26" text="A kad Ibrahim reče ocu svome i narodu svome: &quot;Nemam ja ništa s onima kojima se vi klanjate,"/>
		<aya index="27" text="ja se klanjam samo Onome koji me je stvorio, jer će mi On, doista, na Pravi put ukazati&quot; –"/>
		<aya index="28" text="On učini riječi Tevhida trajnim za potomstvo svoje, da bi se dozvali."/>
		<aya index="29" text="A Ja sam dopustio ovima, a i precima njihovim, da uživaju sve dok im nije došla Istina i Poslanik očevidni."/>
		<aya index="30" text="A sada, kada im Istina dolazi, oni govore: &quot;Ovo je vradžbina, i mi u nju nikako ne vjerujemo!&quot;"/>
		<aya index="31" text="I još kažu: &quot;Trebalo je da ovaj Kur'an bude objavljen kakvom uglednom čovjeku iz jednog od ova dva grada!&quot;"/>
		<aya index="32" text="Zar oni da raspolažu milošću Gospodara tvoga? Mi im dajemo sve što im je potrebno za život na ovome svijetu i Mi jedne nad drugima uzdižemo po nekoliko stepeni da bi jedni druge služili. – A milost Gospodara tvoga bolja je od onoga što oni gomilaju."/>
		<aya index="33" text="A da neće svi ljudi postati nevjernici, Mi bismo krovove kuća onih koji ne vjeruju u Milostivog od srebra učinili, a i stepenice uz koje se penju,"/>
		<aya index="34" text="i vrata kuća njihovih i divane na kojima se odmaraju,"/>
		<aya index="35" text="i ukrase od zlata bismo im dali, jer sve je to samo uživanje u životu na ovome svijetu, a onaj svijet u Gospodara tvoga biće za one koji budu Njegova naređenja izvršavali, a Njegovih zabrana se klonili."/>
		<aya index="36" text="Onome ko se bude slijepim pravio da ne bi Milostivog veličao, Mi ćemo šejtana natovariti, pa će mu on nerazdvojni drug postati;"/>
		<aya index="37" text="oni će ih od Pravoga puta odvraćati, a ljudi će misliti da su na Pravome putu."/>
		<aya index="38" text="I kada koji dođe pred Nas, reći će: &quot;Kamo sreće da je između mene i tebe bila tolika razdaljina kolika je između istoka i zapada! Kako si ti bio zao drug!&quot;"/>
		<aya index="39" text="Toga dana vam neće biti od koristi to što ćete u muci zajedno biti, kad je jasno da ste druge Allahu ravnim smatrali."/>
		<aya index="40" text="Zar ti da dozoveš gluhe i uputiš slijepe i one koji su u očitoj zabludi?!"/>
		<aya index="41" text="Ako bismo ti dušu uzeli, njih bismo, sigurno, kaznili,"/>
		<aya index="42" text="ili, kad bismo ti htjeli pokazati ono čime im prijetimo – pa Mi njih možemo svakom kaznom kazniti."/>
		<aya index="43" text="Zato se drži onoga što ti se objavljuje, jer ti si, uistinu, na Pravome putu."/>
		<aya index="44" text="Kur'an je, zaista, čast tebi i narodu tvome; odgovaraćete vi."/>
		<aya index="45" text="Pogledaj u odredbama objavljenim poslanicima Našim, koje smo prije tebe slali, da li smo naredili da se, mimo Milostivog, klanjaju božanstvima nekakvim."/>
		<aya index="46" text="Još davno Mi smo poslali Musaa sa znamenjima Našim faraonu i glavešinama njegovim, i on je rekao: &quot;Ja sam, doista, Gospodara svjetova poslanik!&quot;"/>
		<aya index="47" text="I pošto im je donio znamenja Naša, oni su ih, odjednom, počeli ismijavati."/>
		<aya index="48" text="I Mi smo im dokaze pokazivali, sve jedan veći od drugog, i na muke smo ih stavljali ne bi li se dozvali."/>
		<aya index="49" text="&quot;O ti čarobnjače!&quot; – govorili su oni – &quot;zamoli Gospodara svoga, u naše ime, na temelju tebi datog obećanja, mi ćemo, sigurno, Pravim putem poći!&quot;"/>
		<aya index="50" text="A čim bismo ih nevolje oslobodili, začas bi obavezu prekršili."/>
		<aya index="51" text="I faraon obznani narodu svome: &quot;O narode moj&quot; – reče on – &quot;zar meni ne pripada carstvo u Misiru i ovi rukavci rijeke koji ispred mene teku, shvaćate li?"/>
		<aya index="52" text="I zar nisam ja bolji od ovog bijednika koji jedva umije govoriti?"/>
		<aya index="53" text="Zašto mu nisu stavljene narukvice od zlata ili zašto zajedno sa njim nisu došli meleki?&quot;"/>
		<aya index="54" text="I on zavede narod svoj, pa mu se pokori; oni su, doista, bili narod grješni."/>
		<aya index="55" text="A kad izazvaše Naš gnjev, Mi ih kaznismo i sve ih potopismo,"/>
		<aya index="56" text="i učinismo ih primjerom i poukom narodima kasnijim."/>
		<aya index="57" text="A kad je narodu tvome kao primjer naveden sin Merjemin, odjednom su oni, zbog toga, zagalamili"/>
		<aya index="58" text="i rekli: &quot;Da li su bolji naši kumiri ili on?&quot; A naveli su ti ga kao primjer samo zato da bi spor izazvali, jer su oni narod svađalački."/>
		<aya index="59" text="On je bio samo rob koga smo Mi poslanstvom nagradili i primjerom za pouku sinovima Israilovim učinili,"/>
		<aya index="60" text="a da hoćemo, mogli bismo neke od vas u meleke pretvoriti da vas oni na Zemlji naslijede;"/>
		<aya index="61" text="i Kur'an je predznak Smaka svijeta, zato nikako ne sumnjajte u nj i slijedite uputstvo Moje, to je Pravi put,"/>
		<aya index="62" text="i neka vas šejtan nikako ne odvrati, ta on vam je, doista, neprijatelj otvoreni."/>
		<aya index="63" text="A kad je Isa očita znamenja donio, on je rekao: &quot;Donosim vam mudrost i dolazim da vam objasnim ono oko čega se razilazite. Zato se Allaha bojte i meni se pokoravajte,"/>
		<aya index="64" text="Allah je moj i vaš Gospodar, pa se Njemu klanjajte, to je Pravi put!&quot;"/>
		<aya index="65" text="Ali su se stranke između sebe podvojile, pa neka iskuse nesnosnu patnju na Dan bolni oni koji o Njemu krivo govore!"/>
		<aya index="66" text="Zar ovi čekaju da im Smak svijeta iznenada dođe, a oni bezbrižni?"/>
		<aya index="67" text="Tog Dana će oni koji su jedni drugima bili prijatelji postati neprijatelji, samo to neće biti oni koji su se Allaha bojali i grijeha klonili:"/>
		<aya index="68" text="&quot;O robovi Moji, za vas danas straha neće biti, niti ćete i za čim tugovati;"/>
		<aya index="69" text="oni koji su u ajete Naše vjerovali i poslušni bili –"/>
		<aya index="70" text="uđite u Džennet, vi i žene vaše, radosni!&quot;"/>
		<aya index="71" text="Oni će biti služeni iz posuda i čaša od zlata, u njemu će biti sve što duše zažele i čime se oči naslađuju, i u njemu ćete vječno boraviti."/>
		<aya index="72" text="&quot;Eto, to je Džennet koji vam je darovan kao nagrada za ono što ste radili,"/>
		<aya index="73" text="u njemu ćete svakovrsnog voća imati od kojeg ćete nekō jesti.&quot;"/>
		<aya index="74" text="A nevjernici će u patnji džehennemskoj vječno ostati,"/>
		<aya index="75" text="ona im se neće ublažiti i nikakve nade u spas neće imati."/>
		<aya index="76" text="Nismo im nepravedni bili, oni su sami sebi nepravdu nanijeli."/>
		<aya index="77" text="Oni će dozivati: &quot;O Malik! Neka Gospodar tvoj učini da umremo!&quot; – a On će reći: &quot;Vi ćete tu vječno ostati!&quot;"/>
		<aya index="78" text="Mi vam Istinu šaljemo, ali većini vam je Istina odvratna."/>
		<aya index="79" text="Ako oni pletu zamke, i Mi ćemo zamke njima postaviti."/>
		<aya index="80" text="Zar oni misle da Mi ne čujemo šta oni nasamo razgovaraju i kako se među sobom dogovaraju? Čujemo Mi, a izaslanici Naši, koji su uz njih, zapisuju."/>
		<aya index="81" text="Reci: &quot;Kad bi Milostivi imao sina, ja bih se prvi klanjao!"/>
		<aya index="82" text="Neka je uzvišen Gospodar nebesa i Zemlje, Onaj koji svemirom vlada i koji je iznad onoga kako Ga oni opisuju!&quot;"/>
		<aya index="83" text="Zato ih ostavi neka se iživljavaju i zabavljaju dok ne dožive Dan kojim im se prijeti,"/>
		<aya index="84" text="On je Bog i na nebu i na Zemlji, On je Mudri i Sveznajući!"/>
		<aya index="85" text="I neka je uzvišen Onaj čija je vlast na nebesima i na Zemlji, i između njih, On jedini zna kada će Smak svijeta biti, i Njemu ćete se svi vratiti!"/>
		<aya index="86" text="Onī kojima se oni, pored Njega, klanjaju – neće se moći za druge zauzimati; moći će samo oni koji Istinu priznaju, oni koji znaju."/>
		<aya index="87" text="A ako ih zapitaš ko ih je stvorio, sigurno će reći: &quot;Allah!&quot; Pa kuda se onda odmeću?"/>
		<aya index="88" text="I tako mi Poslanikovih riječi: &quot;Gospodaru moj, ovo su, zaista, ljudi koji neće vjerovati!&quot; –"/>
		<aya index="89" text="ti se oprosti od njih i reci: &quot;Ostajte u miru!&quot; – ta sigurno će oni zapamtiti!"/>
	</sura>
	<sura index="44" name="الدخان">
		<aya index="1" text="Hā Mīm."/>
		<aya index="2" text="Tako Mi Knjige jasne,"/>
		<aya index="3" text="Mi smo počeli da je u Blagoslovljenoj noći objavljujemo – i Mi, doista, opominjemo –"/>
		<aya index="4" text="u kojoj se svaki mudri posao riješi"/>
		<aya index="5" text="po zapovijedi Našoj! Mi smo, zaista, slali poslanike"/>
		<aya index="6" text="kao milost Gospodara tvoga – On, uistinu, sve čuje i sve zna –"/>
		<aya index="7" text="Gospodara nebesa i Zemlje i onoga što je između njih – ako čvrsto vjerujete,"/>
		<aya index="8" text="drugog boga osim Njega nema; On život i smrt daje – Gospodara vašeg i Gospodara vaših predaka davnih!"/>
		<aya index="9" text="Ali ovi sumnjaju i zabavljaju se,"/>
		<aya index="10" text="zato sačekaj dan kad će im se činiti da prema nebu vide vidljiv dim"/>
		<aya index="11" text="koji će ljude prekriti. &quot;Ovo je neizdržljiva patnja!"/>
		<aya index="12" text="Gospodaru naš, otkloni patnju od nas, mi ćemo, sigurno, vjerovati!&quot;"/>
		<aya index="13" text="A kako će oni pouku primiti, a već im je došao istiniti Poslanik"/>
		<aya index="14" text="od koga oni glave okreću i govore: &quot;Poučeni – umno poremećeni!&quot;"/>
		<aya index="15" text="Mi ćemo patnju malo-pomalo otklanjati i vi ćete se, sigurno, u mnogobožačku vjeru vratiti;"/>
		<aya index="16" text="ali onog Dana kada ih svom silom zgrabimo, zbilja ćemo ih kazniti."/>
		<aya index="17" text="Još davno prije njih Mi smo faraonov narod u iskušenje stavili, kada im je bio došao plemeniti poslanik:"/>
		<aya index="18" text="&quot;Ispunite prema meni ono što ste dužni, o Allahovi robovi, jer ja sam vam poslanik pouzdani,"/>
		<aya index="19" text="i ne uzdižite se iznad Allaha, ja vam donosim dokaz očevidni,"/>
		<aya index="20" text="i ja se utječem i svome i vašem Gospodaru da me na kamenujete,"/>
		<aya index="21" text="a ako mi ne vjerujete, onda me na miru ostavite!&quot;"/>
		<aya index="22" text="I on pozva u pomoć Gospodara svoga: &quot;Ovo je, doista, narod nevjernički!&quot; –"/>
		<aya index="23" text="&quot;Izvedi noću robove Moje, za vama će potjera poći"/>
		<aya index="24" text="i ostavi more nek miruje, oni su vojska koja će, zaista, potopljena biti.&quot;"/>
		<aya index="25" text="I koliko ostaviše bašča i izvora,"/>
		<aya index="26" text="i njiva zasijanih i dvorova divnih,"/>
		<aya index="27" text="i zadovoljstava koja su u radosti provodili! –"/>
		<aya index="28" text="tako to bî, i Mi smo to u nasljedstvo drugima ostavili –"/>
		<aya index="29" text="ni nebo ih ni Zemlja nisu oplakivali, i nisu pošteđeni bili,"/>
		<aya index="30" text="a sinove Israilove smo ponižavajuće patnje spasili"/>
		<aya index="31" text="od faraona – on je bio gord, jedan od onih koji su u zlu svaku mjeru prevršili –"/>
		<aya index="32" text="i znajući kakvi su, između savremenika smo ih odabrali,"/>
		<aya index="33" text="i neka znamenja puna očite blagosti smo im dali."/>
		<aya index="34" text="A ovi, doista, govore:"/>
		<aya index="35" text="&quot;Postoji samo naša prva smrt, mi nećemo biti oživljeni;"/>
		<aya index="36" text="pretke naše nam dovedite, ako je istina to što govorite!&quot;"/>
		<aya index="37" text="Da li su silniji oni ili narod Tubba' i oni prije njega? – njih smo uništili jer su nevjernici bili."/>
		<aya index="38" text="Mi nismo stvorili nebesa i Zemlju i ono što je između njih da bismo se igrali."/>
		<aya index="39" text="Mi smo ih stvorili sa ciljem, ali većina ovih ne zna."/>
		<aya index="40" text="Dan sudnji će svima njima rok određeni biti,"/>
		<aya index="41" text="Dan kada bližnji neće nimalo od koristi bližnjem biti i kada sami sebi neće moći pomoći,"/>
		<aya index="42" text="moći će samo oni kojima se Allah smiluje, jer – On je, uistinu, silan i milostiv."/>
		<aya index="43" text="Drvo Zekkum"/>
		<aya index="44" text="biće hrana grješniku,"/>
		<aya index="45" text="u trbuhu će kao rastopljena kovina vreti,"/>
		<aya index="46" text="kao što voda kada ključa vri."/>
		<aya index="47" text="&quot;Ščepajte ga i usred ognja odvucite,"/>
		<aya index="48" text="a zatim mu, za kaznu, na glavu ključalu vodu izljevajte!&quot;"/>
		<aya index="49" text="&quot;Okušaj, ta ti si, uistinu, 'moćni' i 'poštovani',"/>
		<aya index="50" text="ovo je, zaista, ono u što ste sumnjali!&quot;"/>
		<aya index="51" text="A oni koji su se Allaha bojali, oni će na sigurnu mjestu biti,"/>
		<aya index="52" text="usred bašča i izvora,"/>
		<aya index="53" text="u dibu i kadifu obučeni i jedni prema drugima."/>
		<aya index="54" text="Eto, tako će biti i Mi ćemo ih hurijama, krupnih očiju, ženiti."/>
		<aya index="55" text="U njima će moći sigurno koju hoće vrstu voća tražiti;"/>
		<aya index="56" text="u njima, poslije one prve smrti, smrt više neće okusiti i On će ih patnje u ognju sačuvati,"/>
		<aya index="57" text="blagodat će to od Gospodara tvoga biti; to će, zaista, biti uspjeh veliki!"/>
		<aya index="58" text="A Kur'an smo učinili lahkim, na jeziku tvome, da bi oni pouku primili,"/>
		<aya index="59" text="zato čekaj, i oni će čekati!"/>
	</sura>
	<sura index="45" name="الجاثية">
		<aya index="1" text="Hā Mīm."/>
		<aya index="2" text="Knjigu objavljuje Allah, Silni i Mudri!"/>
		<aya index="3" text="Na nebesima i na Zemlji, zaista, postoje dokazi za one koji vjeruju;"/>
		<aya index="4" text="i stvaranje vas i životinja, koje je razasuo, dokazi su za ljude koji su čvrsto uvjereni;"/>
		<aya index="5" text="i smjena noći i dana i kiša, koju Allah s neba spušta da pomoću nje zemlju, nakon mrtvila njezina, oživi i promjena vjetrova – dokazi su za ljude koji imaju pameti."/>
		<aya index="6" text="To su Allahovi dokazi koje ti kao istinu navodimo, pa u koje će – ako ne u Allahove riječi i dokaze Njegove oni vjerovati?"/>
		<aya index="7" text="Teško svakom lašcu, velikom grješniku!"/>
		<aya index="8" text="On čuje Allahove riječi kada mu se kazuju, pa opet ostaje ohol kao da ih čuo nije – njemu patnju neizdržljivu navijesti!"/>
		<aya index="9" text="A kad sazna za neke Naše ajete, on im se ruga. Takve ponižavajuća patnja čeka."/>
		<aya index="10" text="Pred njima je Džehennem, i ni od kakve koristi im neće biti ono što su stekli, ni kumiri koje su, pored Allaha, prihvatili, njih čeka muka golema."/>
		<aya index="11" text="Ovaj Kur'an je prava uputa, a one koji ne vjeruju u dokaze Gospodara svoga čeka patnja nesnosna."/>
		<aya index="12" text="Allah vam daje da se morem koristite da bi lađe, voljom Njegovom, po njemu plovile, da biste mogli tražiti blagodati Njegove i da biste bili zahvalni."/>
		<aya index="13" text="I daje vam da se koristite onim što je na nebesima i onim što je na Zemlji, sve je od Njega. To su, zaista, pouke za ljude koji razmišljaju."/>
		<aya index="14" text="Reci vjernicima da oproste onima koji ne očekuju Allahove dane u kojima će On nagraditi ljude za ono što su radili."/>
		<aya index="15" text="Onaj koji čini dobro – sebi ga čini, a onaj ko radi zlo – radi protiv sebe, a na kraju ćete se Gospodaru svome vratiti."/>
		<aya index="16" text="Sinovima Israilovim smo Knjigu i vlast i vjerovjesništvo dali i lijepim jelima smo ih bili opskrbili, i iznad svih naroda ih uzdigli,"/>
		<aya index="17" text="i jasne dokaze o vjeri smo im dali, a oni su se podvojili baš onda kad su do saznanja došli, i to zbog neprijateljstva i međusobne zavisti. Gospodar tvoj će im na Sudnjem danu, sigurno, presuditi o onome oko čega su se razišli."/>
		<aya index="18" text="A tebi smo poslije odredili da u vjeri ideš pravcem određenim, zato ga slijedi i ne povodi se za strastima onih koji ne znaju,"/>
		<aya index="19" text="jer te oni nikako ne mogu od Allahove kazne odbraniti; nevjernici jedni druge štite, a Allah štiti one koji Ga se boje i grijeha klone."/>
		<aya index="20" text="Ovaj Kur'an je putokaz ljudima i uputstvo i milost onima koji čvrsto vjeruju."/>
		<aya index="21" text="Misle li oni koji čine zla djela da ćemo s njima postupiti jednako kao sa onima koji vjeruju i dobra djela čine, da će im život i smrt biti isti? Kako loše rasuđuju!"/>
		<aya index="22" text="A Allah je nebesa i Zemlju mudro stvorio i zato da bi svaki čovjek bio nagrađen ili kažnjen prema onome što je zaslužio; nikome neće biti učinjeno nažao."/>
		<aya index="23" text="Reci ti Meni ko će uputiti onoga koji je strast svoju za boga svoga uzeo, onoga koga je Allah, znajući ga, u zabludi ostavio i sluh njegov i srce njegovo zapečatio, a pred oči njegove koprenu stavio? Ko će mu, ako neće Allah, na Pravi put ukazati? Zašto se ne urazumite?"/>
		<aya index="24" text="&quot;Postoji samo naš život zemaljski, živimo i umiremo, jedino nas vrijeme uništi&quot; – govore oni. A oni o tome baš ništa ne znaju, oni samo nagađaju."/>
		<aya index="25" text="A kad im se ajeti Naši jasni kazuju, samo se ovim riječima izgovaraju: &quot;Pretke naše u život povratite, ako je istina to što govorite.&quot;"/>
		<aya index="26" text="Reci: &quot;Allah vam daje život, zatim će učiniti da poumirete, a poslije će vas na Sudnjem danu sabrati, u to nema nikakve sumnje, ali većina ljudi ne zna.&quot;"/>
		<aya index="27" text="Allahova je vlast na nebesima i na Zemlji! A na dan kada nastupi Čas oživljenja, oni koji su laži slijedili biće izgubljeni."/>
		<aya index="28" text="I vidjećeš sve narode kako na koljenima kleče; svaki narod biće pozvan prema svojoj Knjizi: &quot;Danas ćete biti nagrađeni ili kažnjeni prema tome kako ste postupali!"/>
		<aya index="29" text="Ova Knjiga Naša o vama će samo istinu reći, jer smo naredili da se zapiše sve što ste radili.&quot;"/>
		<aya index="30" text="One koji su vjerovali i dobra djela činili, Gospodar njihov će u Džennet Svoj uvesti. To će biti uspjeh očiti."/>
		<aya index="31" text="A onima koji nisu vjerovali: &quot;Zar vam ajeti Moji nisu kazivani, ali vi ste se oholili i narod nevjernički postali."/>
		<aya index="32" text="Kad se govorilo: 'Allahovo obećanje je, zaista, istina i u Čas oživljenja nema nimalo sumnje!' – vi ste govorili: 'Mi ne znamo šta je Čas oživljenja, mi samo zamišljamo, mi nismo uvjereni;'&quot;"/>
		<aya index="33" text="i ukazaće im se gnusna djela njihova i sa svih strana će ih okružiti ono čemu su se rugali,"/>
		<aya index="34" text="i reći će se: &quot;Danas ćemo mi vas zaboraviti kao što ste vi zaboravili da ćete ovaj vaš Dan doživjeti, vatra će vam prebivalište biti i niko vam neće moći pomoći"/>
		<aya index="35" text="zato što ste se Allahovim riječima rugali i što vas je život na Zemlji bio obmanuo.&quot; Od toga Dana ih iz Džehennema niko neće izvući niti će se od njih tražiti da odobrovolje Allaha."/>
		<aya index="36" text="Pa, neka je hvaljen Allah, Gospodar nebesa i Gospodar Zemlje, Gospodar svih svjetova!"/>
		<aya index="37" text="Njemu ponos i dika na nebesima i na Zemlji, On je Silni i Mudri!"/>
	</sura>
	<sura index="46" name="الأحقاف">
		<aya index="1" text="Hā Mīm."/>
		<aya index="2" text="Knjigu objavljuje Allah, Silni i Mudri!"/>
		<aya index="3" text="Mi smo nebesa i Zemlju i ono što je između njih mudro stvorili i do roka određenog, ali nevjernici okreću glave od onoga čime im se prijeti."/>
		<aya index="4" text="Reci: &quot;Kažite vi meni ili pokažite mi šta su stvorili na Zemlji i da li imaju ikakva udjela u nebesima oni kojima se vi, pored Allaha, klanjate? Donesite mi Knjigu objavljenu prije ove ili samo kakav ostatak znanja, ako istinu govorite.&quot;"/>
		<aya index="5" text="Ko je u većoj zabludi od onih koji se, umjesto Allahu, klanjaju onima koji im se do Sudnjeg dana neće odazvati i koji su prema njihovim molbama ravnodušni."/>
		<aya index="6" text="Kada ljudi budu sabrani, oni će im biti neprijatelji i poreći će da su im se klanjali."/>
		<aya index="7" text="A kad se ovima Naši jasni ajeti kazuju, onda oni koji ne vjeruju govore o Istini čim im dođe: &quot;Ovo je prava čarolija!&quot;"/>
		<aya index="8" text="Zar oni da govore: &quot;On ga izmišlja!&quot; Reci: &quot;Pa, ako ga izmišljam, vi mene od kazne Allahove nećete moći odbraniti; On dobro zna šta o Kur'anu govorite. On je dovoljan svjedok i meni i vama; On prašta i samilostan je.&quot;"/>
		<aya index="9" text="Reci: &quot;Ja nisam prvi poslanik i ne znam šta će biti sa mnom ili s vama; ja slijedim samo ono što mi se objavljuje i samo sam dužan da otvoreno opominjem.&quot;"/>
		<aya index="10" text="Reci: &quot;Kažite vi meni šta će s vama biti ako je Kur'an od Allaha, a vi u nj nećete da vjerujete, i ako je jedan od sinova Israilovih posvjedočio da je i on od Allaha, pa on povjerovao, a vi se uzoholili.&quot; Allah, zaista, neće ukazati na Pravi put narodu koji sebi nepravdu čini."/>
		<aya index="11" text="I govore nevjernici o vjernicima: &quot;Da je kakvo dobro, nas oni u tome ne bi pretekli.&quot; A kako pomoću njega Pravi put nisu našli, sigurno će reći: &quot;Ovo je još davna izmišljotina.&quot;"/>
		<aya index="12" text="Knjiga Musaova je bila putovođa i milost prije njega. A ovo je Knjiga na arapskom jeziku koja nju potvrđuje da bi opomenula one koji rade zlo i da bi obradovala one koji čine dobro."/>
		<aya index="13" text="Oni koji govore: &quot;Naš Gospodar je Allah!&quot; – i istraju na Pravome putu, neka se ničega ne boje i ni za čim neka ne tuguju!"/>
		<aya index="14" text="Oni će stanovnici Dženneta biti, u njemu će vječno boraviti, i to će im biti nagrada za ono što su radili."/>
		<aya index="15" text="Čovjeka smo zadužili da roditeljima svojim čini dobro; majka njegova s mukom ga nosi i u mukama ga rađa, nosi ga i doji trideset mjeseci. A kad dospije u muževno doba i kad dostigne četrdeset godina, on rekne: &quot;Gospodaru moj, dozvoli Mi da Ti budem zahvalan na blagodati koju si darovao meni i roditeljima mojim, i pomozi mi da činim dobra djela kojima ćeš zadovoljan biti, i učini dobrim potomke moje; ja se, zaista, kajem i odan sam Tebi.&quot;"/>
		<aya index="16" text="Eto, od takvih ćemo Mi dobra djela koja su radili primiti, a preko ružnih postupaka njihovih preći; od stanovnika Dženneta će oni biti, istinito obećanje koje im je dano ćemo ispuniti."/>
		<aya index="17" text="A onaj koji roditeljima svojim kaže: &quot;Ih, što mi prijetite da ću biti oživljen kad su prije mene toliki narodi bili i nestali!&quot; – a oni, zazivajući Allaha u pomoć, govore: &quot;Teško tebi, vjeruj, Allahova prijetnja će se, doista, obistiniti!&quot; On odgovara: &quot;To su izmišljotine naroda drevnih!&quot;"/>
		<aya index="18" text="Na takvima se treba ispuniti Riječ rečena o narodima: džinima i ljudima koji su prije njih bili i nestali, jer – oni su, zaista, nastradali."/>
		<aya index="19" text="Za sve će biti posebni stepeni, prema tome kako su radili; da ih nagradi ili kazni za djela njihova – nepravda im se neće učiniti."/>
		<aya index="20" text="A na Dan kad oni koji nisu vjerovali pred vatrom budu zaustavljeni: &quot;Vi ste u svome životu na Zemlji sve svoje naslade iskoristili i u njima uživali, a danas sramnom patnjom bićete kažnjeni zato što ste se na Zemlji, bez ikakva osnova, oholo ponašali i što ste raskalašeni bili.&quot;"/>
		<aya index="21" text="I spomeni brata Adovog, kada je narod svoj u Ahkafu opominjao – a bilo je i prije njega i poslije njega poslanika: &quot;Klanjajte se samo Allahu, ja, zaista, strahujem da ćete biti u mukama na Velikome danu!&quot; –"/>
		<aya index="22" text="oni su odgovarali: &quot;Zar si nama došao da nas od božanstava naših odvratiš? Neka se, eto, ostvare prijetnje tvoje, ako istinu govoriš!&quot; –"/>
		<aya index="23" text="&quot;Samo Allah zna kad će to biti!&quot; – on bi govorio – &quot;ja vam kazujem ono što mi se objavljuje, a vi ste, vidim, narod u neznanju ogrezao.&quot;"/>
		<aya index="24" text="I kad ugledaše na obzorju oblak, koji se prema dolinama njihovim kretao, povikaše: &quot;Ovaj nam oblak kišu donosi!&quot; – &quot;Ne, to je ono što ste požurivali: vjetar koji vam bolnu patnju nosi,"/>
		<aya index="25" text="koji, voljom Gospodara svoga, sve ruši.&quot; I ujutro su se vidjele samo nastambe njihove; tako Mi kažnjavamo narod grješni."/>
		<aya index="26" text="Njima smo dali mogućnosti koje vama nismo dali; i sluh i vid i razum smo im dali, ali im ni sluh njihov ni vid njihov ni razum njihov nisu ni od kakve koristi bili, jer su Allahove dokaze poricali – i sa svih strana ih je okružilo ono čemu su se ismijavali."/>
		<aya index="27" text="Neke gradove oko vas još davno smo uništili, a objasnili smo im bili na razne načine dokaze, ne bi li se pokajali."/>
		<aya index="28" text="A zašto im nisu pomogli oni koje su, pored Allaha, prihvatili da im budu posrednici i bogovi? Ali, njih nije bilo. To su bile samo klevete njihove i laži."/>
		<aya index="29" text="Kada ti poslasmo nekoliko džina da Kur'an slušaju, kada dođoše da ga čuju, oni rekoše: &quot;Pst!&quot; A kad se završi, vratiše se narodu svome da opominju."/>
		<aya index="30" text="&quot;O narode naš&quot; – govorili su – &quot;mi smo slušali Knjigu koja se poslije Musaa objavljuje, koja potvrđuje da su istinite i one prije nje, i koja ka istini i na Pravi put upućuje."/>
		<aya index="31" text="O narode naš, odazovite se Allahovu glasniku i vjerujte u Allaha, On će vam neke grijehe vaše oprostiti i vas od patnje neizdržljive zaštititi!&quot;"/>
		<aya index="32" text="A oni koji se ne odazovu Allahovu glasniku, takvi Mu na Zemlji neće umaći i mimo Njega zaštitnika neće naći. Oni su u velikoj zabludi."/>
		<aya index="33" text="Zar ne znaju da je Allah – koji je nebesa i Zemlju stvorio i koji nije, stvarajući ih, iznemogao – kadar da oživi mrtve? Jeste, On sve može."/>
		<aya index="34" text="A na Dan kad oni koji nisu vjerovali pred vatrom budu zaustavljeni: &quot;Zar ovo nije istina?&quot; – odgovoriće: &quot;Jest, Gospodara nam našeg!&quot; – &quot;E pa iskustite patnju&quot; – reći će On – &quot;jer ste stalno poricali.&quot;"/>
		<aya index="35" text="Ti izdrži kao što su izdržali odlučni poslanici i ne traži da im kazna što prije dođe! A onoga Dana kada dožive ono čime im se prijeti, učiniće im se da su ostali samo jedan čas dana. I dosta! A zar će ko drugi biti uništen do narod raskalašeni!"/>
	</sura>
	<sura index="47" name="محمد">
		<aya index="1" text="Allah će poništiti djela onih koji ne vjeruju i od puta Njegova odvraćaju."/>
		<aya index="2" text="A onima koji vjeruju i dobra djela čine i vjeruju u ono što se objavljuje Muhammedu – a to je Istina od Gospodara njihova – On će preko hrđavih postupaka njihovih preći i prilike njihove će poboljšati,"/>
		<aya index="3" text="zato što nevjernici slijede neistinu, a vjernici slijede Istinu od Gospodara svoga. Tako Allah navodi zbog ljudi primjere njihove."/>
		<aya index="4" text="Kada se u borbi s nevjernicima sretnete po šijama ih udarajte sve dok ih ne oslabite, a onda ih vežite, i poslije, ili ih velikodušno sužanjstva oslobodite ili otkupninu zahtijevajte, sve dok borba ne prestane. Tako učinite! Da Allah hoće, On bi im se osvetio, ali On želi da vas iskuša jedne pomoću drugih. On neće poništiti djela onih koji na Allahovu putu poginu,"/>
		<aya index="5" text="i On će ih, sigurno, uputiti i prilike njihove poboljšati,"/>
		<aya index="6" text="i u Džennet ih uvesti, o kome ih je već upoznao."/>
		<aya index="7" text="O vjernici, ako Allaha pomognete, i On će vama pomoći i korake vaše učvrstiti."/>
		<aya index="8" text="A onima koji ne vjeruju – propast njima! On neće djela njihova prihvatiti,"/>
		<aya index="9" text="zato što ne vole ono što Allah objavljuje, i On će djela njihova poništiti."/>
		<aya index="10" text="Zašto oni ne idu po svijetu da vide kakav je bio konac onih prije njih? Njih je Allah istrijebio, a to čeka i ostale nevjernike,"/>
		<aya index="11" text="zato što je Allah zaštitnik onih koji vjeruju i što nevjernici zaštitnika nemaju."/>
		<aya index="12" text="Allah će one koji vjeruju i dobra djela čine uvesti u džennetske bašče kroz koje će rijeke teći, a oni koji ne vjeruju – koji se naslađuju i žderu kao što stoka ždere – njihovo će prebivalište vatra biti!"/>
		<aya index="13" text="A koliko smo gradova razorili, mnogo moćnijih od tvoga grada koji te protjerao, i nije bilo nikoga da im pomogne."/>
		<aya index="14" text="Zar je onaj koji ima jasnu predstavu o Gospodaru svom kao onaj kojem se lijepim čine ružna djela njegova i koji se za strastima svojim povodi?"/>
		<aya index="15" text="Zar je Džennet, koji je obećan onima koji se Allaha boje – u kome su rijeke od vode neustajale i rijeke od mlijeka nepromijenjena ukusa, i rijeke od vina, prijatna onima koji piju, i rijeke od meda procijeđenog i gdje ima voća svakovrsnog i oprosta od Gospodara njihova – zar je to isto što i patnja koja čeka one koji će u vatri vječno boraviti, koji će se uzavrelom vodom pojiti, koja će im crijeva kidati!"/>
		<aya index="16" text="Ima onih koji dolaze da te slušaju, a čim se od tebe udalje, pitaju one kojima je dato znanje: &quot;Šta ono on maloprije reče?&quot; To su oni čija je srca Allah zapečatio i koji se za strastima svojim povode."/>
		<aya index="17" text="A one koji su na Pravome putu On će i dalje voditi i nadahnuće ih kako će se vatre sačuvati."/>
		<aya index="18" text="Zar oni čekaju da im Smak svijeta iznenada dođe, a već su predznaci njegovi tu? A šta će im koristiti opomena kad im on dođe?"/>
		<aya index="19" text="Znaj da nema boga osim Allaha! Traži oprosta za svoje grijehe i za vjernike i za vjernice! Allah zna kud se krećete i gdje boravite."/>
		<aya index="20" text="A oni koji vjeruju govore: &quot;Zašto se ne objavi jedna sura?&quot; A kad bî objavljena jasna sura i u njoj spomenuta borba, ti si mogao vidjeti one čija su srca pritvorna kako te gledaju pogledom pred smrt onesviještenog! A bolja bi im bila"/>
		<aya index="21" text="poslušnost i razuman govor! A kada je borba već propisana, bolje bi im bilo da su prema Allahu iskreni."/>
		<aya index="22" text="Zar i vi ne biste, kada biste se vlasti dočepali, nered na Zemlji činili i rodbinske veze kidali!"/>
		<aya index="23" text="To su oni koje je Allah prokleo i gluhim i slijepim ih učinio."/>
		<aya index="24" text="Kako oni ne razmisle o Kur'anu, ili su im na srcima katanci!"/>
		<aya index="25" text="One koji su od vjere svoje otpali, pošto im je bio jasan Pravi put, šejtan je na grijeh navodio i lažnu im nadu ulivao."/>
		<aya index="26" text="To zato što su govorili onima koji ne vole ono što Allah objavljuje: &quot;Mi ćemo vam se u nekim stvarima pokoravati&quot; – a Allah dobro zna njihove tajne."/>
		<aya index="27" text="A kako će tek biti kada im meleki budu duše uzimali udarajući ih po obrazima i po leđima njihovim!"/>
		<aya index="28" text="To će biti zato što su ono što izaziva Allahovu srdžbu slijedili, a ono čime je On zadovoljan prezirali; On će djela njihova poništiti."/>
		<aya index="29" text="Zar onī bolesnih srca misle da Allah zlobe njihove na vidjelo neće iznijeti?"/>
		<aya index="30" text="A da hoćemo, Mi bismo ti ih, uistinu, pokazali i ti bi ih, sigurno, po biljezima njihovim poznao. Ali, ti ćeš ih poznati po načinu govora njihova – A Allah zna postupke vaše."/>
		<aya index="31" text="Mi ćemo vas provjeravati sve dok ne ukažemo na borce i postojane među vama, a i vijesti o vama provjeravaćemo."/>
		<aya index="32" text="Oni koji ne vjeruju i od Allahova puta odvraćaju, koji su Poslanikovi protivnici, kad im je već postao jasan Pravi put, zaista neće nimalo Allahu nauditi. On će djela njihova poništiti."/>
		<aya index="33" text="O vjernici, pokoravajte se Allahu i pokoravajte se Poslaniku, i ne ništite djela svoja!"/>
		<aya index="34" text="Onima koji ne vjeruju i od Allahova puta odvraćaju, pa poslije kao nevjernici umru, Allah, zaista, neće oprostiti."/>
		<aya index="35" text="I ne budite kukavice i ne nudite primirje kad ste jači, jer Allah je s vama, On vas neće nagrada za djela vaša lišiti."/>
		<aya index="36" text="Život na ovome svijetu je samo igra i zabava! A ako budete vjerovali i grijehe izbjegavali, On će vas nagraditi i imanja vaša od vas neće tražiti."/>
		<aya index="37" text="Ako bi ih od vas tražio i prema vama uporan bio, postali biste škrti i On bi učinio vidljivim vaše mržnje."/>
		<aya index="38" text="Vi se, eto, pozivate da trošite na Allahovu putu, ali, neki od vas su škrti – a ko škrtari, na svoju štetu škrtari, jer Allah je bogat, a vi ste siromašni. – A ako glave okrenete, On će vas drugim narodom zamijeniti, koji onda kao što ste vi neće biti."/>
	</sura>
	<sura index="48" name="الفتح">
		<aya index="1" text="Mi ćemo ti dati sigurnu pobjedu"/>
		<aya index="2" text="da bi ti Allah ranije i kasnije krivice oprostio, da bi blagodat Svoju tebi potpunom učinio, da bi te na Pravi put uputio"/>
		<aya index="3" text="i da bi te Allah pobjedonosnom pomoći pomogao."/>
		<aya index="4" text="On uliva smirenost u srca vjernika da bi još više učvrstili vjerovanje koje imaju – a vojske nebesa i Zemlje su Allahove; Allah sve zna i mudar je –"/>
		<aya index="5" text="da bi vjernike i vjernice uveo u džennetske bašče kroz koje će rijeke teći, u kojima će vječno boraviti, i da bi prešao preko hrđavih postupaka njihovih – a to je u Allaha veliki uspjeh –"/>
		<aya index="6" text="i da bi kaznio licemjere i licemjerke i mnogobošce i mnogoboškinje, koji o Allahu zlo misle – neka zlo njih snađe! Allah se na njih rasrdio i prokleo ih i pripremio im Džehennem, a grozno je on boravište!"/>
		<aya index="7" text="Allahove su vojske nebesa i Zemlje; Allah je silan i mudar!"/>
		<aya index="8" text="Mi šaljemo tebe kao svjedoka i kao donosioca radosnih vijesti i kao onoga koji treba opominjati"/>
		<aya index="9" text="da u Allaha i Poslanika Njegova vjerujete, i da vjeru Njegovu pomognete, i da Ga veličate i da Ga ujutro i navečer hvalite."/>
		<aya index="10" text="Oni koji su ti se zakleli na vjernost – zakleli su se, doista, na vjernost samome Allahu – Allahova Ruka je iznad ruku njihovih! Onaj ko prekrši zakletvu krši je na svoju štetu, a ko ispuni ono na što se obavezao Allahu, On će mu dati veliku nagradu."/>
		<aya index="11" text="Govoriće ti beduini koji su izostali: &quot;Zadržala su nas stada naša i porodice naše, pa zamoli za nas oprost!&quot; Oni govore jezicima svojim ono što nije u srcima njihovim. Reci: &quot;Pa ko može promijeniti Allahovu odluku, ako vam On hoće nauditi, ili ako vam hoće kakvo dobro učiniti?&quot; Allah zna ono što radite."/>
		<aya index="12" text="Vi ste mislili da se Poslanik i vjernici nikada neće vratiti porodicama svojim; vaša srca su bila zadovoljna zbog toga i vi ste na najgore pomišljali, vi ste narod u duši pokvaren."/>
		<aya index="13" text="Onaj ko ne vjeruje u Allaha i Poslanika Njegova – pa, Mi smo za nevjernike razbuktali oganj pripremili!"/>
		<aya index="14" text="Allahova je vlast na nebesima i na Zemlji, On prašta kome On hoće, a kažnjava koga hoće – Allah mnogo prašta i samilostan je."/>
		<aya index="15" text="Oni koji su izostali sigurno će reći kada pođete da plijen uzmete: &quot;Pustite i nas da vas pratimo!&quot; – da bi izmijenili Allahove riječi. Reci: &quot;Vi nas nećete pratiti, to je još prije Allah rekao!&quot;, a oni će reći: &quot;Nije tako, nego, vi nama zavidite.&quot; A nije ni to, već oni malo šta razumiju."/>
		<aya index="16" text="Reci beduinima koji su izostali: &quot;Bićete pozvani da se borite protiv naroda veoma hrabrog i moćnog, sve dok se ne pokori. Pa ako poslušate, Allah će vam lijepu nagradu dati, a ako izbjegnete, kao što ste i do sada izbjegavali, na muke nesnosne će vas staviti.&quot;"/>
		<aya index="17" text="Nije grijeh slijepom, ni hromom, ni bolesnom! Onoga koji se pokorava Allahu i Poslaniku Njegovu On će u džennetske bašče, kroz koje teku rijeke, uvesti, a onoga ko leđa okrene, patnjom nesnosnom će kazniti."/>
		<aya index="18" text="Allah je zadovoljan onim vjernicima koji su ti se pod drvetom na vjernost zakleli. On je znao šta je u srcima njihovim, pa je spustio smirenost na njih, i nagradiće ih skorom pobjedom"/>
		<aya index="19" text="i bogatim plijenom koji će uzeti, jer Allah je silan i mudar."/>
		<aya index="20" text="Allah vam obećava bogat plijen koji ćete uzeti, a s ovim je požurio i ruke ljudi je od vas zadržao – da bi to bio poučan primjer za vjernike i da bi vam na Pravi put ukazao –"/>
		<aya index="21" text="i drugi, koji niste bili u stanju uzeti – Allah vam ga je dao, jer Allah sve može."/>
		<aya index="22" text="A da su nevjernici s vama borbu zametnuli, sigurno bi se u bijeg dali i poslije ne bi zaštitnika ni pomagača našli –"/>
		<aya index="23" text="prema Allahovu zakonu koji odvazda važi, a ti nećeš vidjeti da se Allahov zakon promijeni."/>
		<aya index="24" text="On je zadržao ruke njihove od vas i vaše od njih usred Mekke, i to nakon što vam je pružio mogućnost da ih pobijedite – a Allah dobro vidi ono što vi radite."/>
		<aya index="25" text="Oni ne vjeruju i brane vam da pristupite Časnom hramu, i da kurbani koje vodite sa sobom do mjesta svojih stignu. I da nije bilo bojazni da ćete pobiti vjernike, muškarce i žene, koje ne poznajete, pa tako, i ne znajući, zbog njih sramotu doživjeti – Mi bismo vam ih prepustili. A nismo ih prepustili ni zato da bi Allah u milost Svoju uveo onoga koga hoće. A da su oni bili odvojeni, doista bismo bolnom kaznom kaznili one među njima koji nisu vjerovali."/>
		<aya index="26" text="Kad su nevjernici punili svoja srca žarom, žarom paganskim, Allah je spustio smirenost Svoju na Poslanika Svoga i na vjernike i obavezao ih da ispunjavaju ono zbog čega će postati pravi vjernici – a oni i jesu najpreči i najdostojniji za to – a Allah sve zna."/>
		<aya index="27" text="Allah će obistiniti san Poslanika Svoga da ćete, sigurno, u Časni hram ući sigurni – ako Allah bude htio – neki obrijanih glava, a neki podrezanih kosa, bez straha. On je ono što vi niste znali znao i zato vam je, prije toga, nedavnu pobjedu dao."/>
		<aya index="28" text="On je poslao Poslanika Svoga s Uputom i vjerom istinitom da bi je uzdigao iznad svih vjera. A Allah je dovoljan Svjedok!"/>
		<aya index="29" text="Muhammed je Allahov poslanik, a njegovi sljedbenici su strogi prema nevjernicima, a samilosni među sobom; vidiš ih kako se klanjaju i licem na tle padaju želeći Allahovu nagradu i zadovoljstvo – na licima su im znaci, tragovi od padanja licem na tle. Tako su opisani u Tevratu. A u Indžilu: oni su kao biljka kad izdanak svoj izbaci pa ga onda učvrsti, i on ojača, i ispravi se na svojoj stabljici izazivajući divljenje sijačā – da bi On s vjernicima najedio nevjernike. A onima koji vjeruju i dobra djela čine Allah obećava oprost i nagradu veliku."/>
	</sura>
	<sura index="49" name="الحجرات">
		<aya index="1" text="O vjernici, ne odlučujte se ni za što dok za to ne upitate Allaha i Poslanika Njegova, i bojte se Allaha! Allah, zaista, sve čuje i sve zna."/>
		<aya index="2" text="O vjernici, ne dižite glasove svoje iznad Vjerovjesnikova glasa i ne razgovarajte s njim glasno, kao što glasno jedan s drugim razgovarate, da ne bi bila poništena vaša djela, a da vi i ne primijetite."/>
		<aya index="3" text="One koji utišaju glasove svoje pred Allahovim Poslanikom – a to su oni čija je srca Allah prekalio u čestitosti – čeka oprost i nagrada velika."/>
		<aya index="4" text="Većina onih koji te dozivaju ispred soba nije dovoljno pametna."/>
		<aya index="5" text="A da su se oni strpjeli dok im ti sam iziđeš, bilo bi im bolje; a Allah prašta i samilostan je."/>
		<aya index="6" text="O vjernici, ako vam nekakav nepošten čovjek donese kakvu vijest, dobro je provjerite, da u neznanju nekome zlo ne učinite, pa da se zbog onoga što ste učinili pokajete."/>
		<aya index="7" text="I znajte da je među vama Allahov Poslanik; kad bi vas u mnogo čemu poslušao, doista biste nastradali; ali Allah je nekima od vas pravo vjerovanje omilio, i u srcima vašim ga lijepim prikazao, a nezahvalnost i raskalašenost i neposlušnost vam omrazio. Takvi su na Pravome putu"/>
		<aya index="8" text="dobrotom i blagodati Allahovom. – A Allah sve zna i mudar je."/>
		<aya index="9" text="Ako se dvije skupine vjernika sukobe, izmirite ih; a ako jedna od njih ipak učini nasilje drugoj, onda se borite protiv one koja je učinila nasilje sve dok se Allahovim propisima ne prikloni. Pa ako se prikloni, onda ih nepristrasno izmirite i budite pravedni; Allah, zaista, pravedne voli."/>
		<aya index="10" text="Vjernici su samo braća, zato pomirite vaša dva brata i bojte se Allaha, da bi vam se milost ukazala."/>
		<aya index="11" text="O vjernici, neka se muškarci jedni drugima ne rugaju, možda su onī bolji od njih, a ni žene drugim ženama, možda su onē bolje od njih. I ne kudite jedni druge i ne zovite jedni druge ružnim nadimcima! O, kako je ružno da se vjernici spominju podrugljivim nadimcima! A oni koji se ne pokaju – sami sebi čine nepravdu."/>
		<aya index="12" text="O vjernici, klonite se mnogih sumnjičenja, nekā sumnjičenja su, zaista, grijeh. I ne uhodite jedni druge i ne ogovarajte jedni druge! Zar bi nekome od vas bilo drago da jede meso umrloga brata svoga – a vama je to odvratno – zato se bojte Allaha; Allah, zaista, prima pokajanje i samilostan je."/>
		<aya index="13" text="O ljudi, Mi vas od jednog čovjeka i jedne žene stvaramo i na narode i plemena vas dijelimo da biste se upoznali. Najugledniji kod Allaha je onaj koji Ga se najviše boji, Allah, uistinu, sve zna i nije Mu skriveno ništa."/>
		<aya index="14" text="Neki beduini govore: &quot;Mi vjerujemo!&quot; Reci: &quot;Vi ne vjerujete, ali recite: 'Mi se pokoravamo!', jer u srca vaša prava vjera još nije ušla. A ako Allaha i Njegova Poslanika budete slušali, On vam nimalo neće umanjiti nagradu za djela vaša.&quot; – Allah, uistinu, prašta i samilostan je."/>
		<aya index="15" text="Pravi vjernici su samo oni koji u Allaha i Poslanika Njegova vjeruju, i poslije više ne sumnjaju, i bore se na Allahovom putu imecima svojim i životima svojim. Oni su iskreni!"/>
		<aya index="16" text="Reci: &quot;Zar vi da obavještavate Allaha o vjerovanju svome, kad Allah zna sve što je na nebesima i na Zemlji! Allah sve zna.&quot;"/>
		<aya index="17" text="Oni ti prebacuju što su primili islam. Reci: &quot;Ne prebacujte mi što ste islam primili; naprotiv, Allah je vama milost podario time što vas je u pravu vjeru uputio, ako iskreno govorite."/>
		<aya index="18" text="Allah, sigurno, zna tajne nebesa i Zemlje i Allah dobro vidi ono što radite.&quot;"/>
	</sura>
	<sura index="50" name="ق">
		<aya index="1" text="Kāf. Tako Mi Kur'ana slavnog,"/>
		<aya index="2" text="oni se čude što im je došao jedan od njih da ih opominje, pa, nevjernici, govore: &quot;To je čudna stvar:"/>
		<aya index="3" text="zar kad pomremo i zemlja postanemo…? Nezamisliv je to povratak!&quot;"/>
		<aya index="4" text="Mi znamo šta će od njih zemlja oduzeti, u Nas je Knjiga u kojoj se sve čuva."/>
		<aya index="5" text="Oni, međutim, poriču Istinu koja im dolazi i smeteni su."/>
		<aya index="6" text="A zašto ne pogledaju nebo iznad sebe? – kako smo ga sazdali i ukrasili i kako u njemu nema nereda!"/>
		<aya index="7" text="A Zemlju smo rasprostrli i po njoj nepomična brda pobacali i dali da iz nje niče raznovrsno prekrasno bilje,"/>
		<aya index="8" text="da bi razmislio i opomenuo se svaki rob koji se Gospodaru svome obraća."/>
		<aya index="9" text="Mi s neba spuštamo vodu kao blagoslov, i činimo da, uz pomoć njenu, niču vrtovi i žito koje se žanje"/>
		<aya index="10" text="i visoke palme u kojih su zameci nagomilani jedni iznad drugih,"/>
		<aya index="11" text="kao hranu robovima, i Mi njome oživljavamo mrtav predjel; takvo će biti i oživljenje."/>
		<aya index="12" text="Prije njih poricali su narod Nuhov, i stanovnici Ressa, i Semud"/>
		<aya index="13" text="i Ad, i narod faraonov, i narod Lutov,"/>
		<aya index="14" text="i stanovnici Ejke i narod Tubba'; svi su oni poslanike lažnim smatrali i kaznu Moju zaslužili."/>
		<aya index="15" text="Pa zar smo prilikom prvog stvaranja malaksali? Ne, ali oni u ponovno stvaranje sumnjaju."/>
		<aya index="16" text="Mi stvaramo čovjeka i znamo šta mu sve duša njegova haje, jer Mi smo njemu bliži od vratne žile kucavice."/>
		<aya index="17" text="Kad se dvojica sastanu i sjednu jedan s desne, a drugi s lijeve strane,"/>
		<aya index="18" text="on ne izusti nijednu riječ, a da pored njega nije prisutan onaj koji bdije."/>
		<aya index="19" text="Smrtne muke će zbilja doći – to je nešto od čega ne možeš pobjeći"/>
		<aya index="20" text="i u Rog će se puhnuti – to je Dan kojim se prijeti –"/>
		<aya index="21" text="i svako će doći, a s njim i vodič i svjedok."/>
		<aya index="22" text="&quot;Ti nisi mario za ovo, pa smo ti skinuli koprenu tvoju, danas ti je oštar vid.&quot;"/>
		<aya index="23" text="A drug njegov će reći: &quot;Ovaj, pored mene, spreman je.&quot;"/>
		<aya index="24" text="&quot;Baci u Džehennem svakog nezahvalnika, inadžiju,"/>
		<aya index="25" text="koji je branio da se čine dobra djela i koji je nasilnik i podozriv bio,"/>
		<aya index="26" text="koji je pored Allaha u drugog boga vjerovao – zato ga baci u patnju najtežu!&quot;"/>
		<aya index="27" text="A drug njegov će reći: &quot;Gospodaru naš, ja ga nisam silom zaveo, sam je u velikoj zabludi bio.&quot;"/>
		<aya index="28" text="&quot;Ne prepirite se preda Mnom!&quot; – reći će On – &quot;još davno sam vam zaprijetio,"/>
		<aya index="29" text="Moja Riječ se ne mijenja i Ja nisam prema robovima Svojim nepravičan.&quot;"/>
		<aya index="30" text="Na dan kada upitamo Džehennem: &quot;Jesi li se napunio?&quot; – on će odgovoriti: &quot;Ima li još?&quot;"/>
		<aya index="31" text="A Džennet će biti primaknut čestitima, neće biti ni od jednog daleko –"/>
		<aya index="32" text="&quot;Ovo je ono što vam je obećano, svakome onome koji se kajao i čuvao,"/>
		<aya index="33" text="koji se Milostivoga bojao, iako Ga nije vidio, i koji je srce odano donio."/>
		<aya index="34" text="Uđite u nj, u miru, ovo je Dan vječni!&quot;"/>
		<aya index="35" text="U njemu će imati što god zažele – a od Nas i više."/>
		<aya index="36" text="A koliko smo naroda prije ovih uništili, koji su moćniji od njih bili, pa su po svijetu utočište tražili – od propasti spasa ima li?!"/>
		<aya index="37" text="U tome je, zaista, pouka za onoga ko razum ima ili ko sluša, a priseban je."/>
		<aya index="38" text="Mi smo stvorili nebesa i Zemlju i ono što je između njih – za šest vremenskih razdoblja, i nije Nas ophrvao nikakav umor."/>
		<aya index="39" text="Zato strpljivo podnosi ono što oni govore i veličaj Gospodara svoga i zahvaljuj Mu prije sunčeva izlaska i prije zalaska,"/>
		<aya index="40" text="i veličaj Ga noću i poslije obavljanja molitvi."/>
		<aya index="41" text="I osluškuj! Dan kada će glasnik pozvati iz mjesta koje je blizu,"/>
		<aya index="42" text="Dan kada će oni čuti istinit glas – to će biti Dan oživljenja."/>
		<aya index="43" text="Mi, zaista, dajemo život i dajemo smrt, i sve će se Nama vratiti!"/>
		<aya index="44" text="A na Dan kada će nad njima zemlja popucati oni će žurno izići; biće to oživljenje, za Nas lahko."/>
		<aya index="45" text="Mi dobro znamo šta oni govore; ti ih ne možeš prisiliti, nego podsjeti Kur'anom onoga koji se prijetnje Moje boji!"/>
	</sura>
	<sura index="51" name="الذاريات">
		<aya index="1" text="Tako Mi onih koji pušu snažno,"/>
		<aya index="2" text="i onih koji teret nose,"/>
		<aya index="3" text="i onih koji plove lahko,"/>
		<aya index="4" text="i onih koji naredbe sprovode –"/>
		<aya index="5" text="istina je, zaista, ono čime vam se prijeti,"/>
		<aya index="6" text="nagrada i kazna sigurno će biti!"/>
		<aya index="7" text="Tako Mi neba punog zvjezdanih puteva,"/>
		<aya index="8" text="vi govorite nejednako,"/>
		<aya index="9" text="od njega se odvraća onaj za kog se znalo da će se odvratiti."/>
		<aya index="10" text="Neka prokleti budu lažljivci"/>
		<aya index="11" text="koji su, utonuli u neznanje, ravnodušni!"/>
		<aya index="12" text="Oni pitaju: &quot;Kada će Dan sudnji?&quot;"/>
		<aya index="13" text="Onoga Dana kada se u vatri budu pržili!"/>
		<aya index="14" text="&quot;Iskusite kaznu svoju – to je ono što ste požurivali!&quot;"/>
		<aya index="15" text="Oni koji su se Allaha bojali – u džennetskim baščama će, među izvorima, boraviti,"/>
		<aya index="16" text="primaće ono što im Gospodar njihov bude darovao, jer, oni su prije toga dobra djela činili,"/>
		<aya index="17" text="noću su malo spavali"/>
		<aya index="18" text="i u praskozorje oprost od grijeha molili,"/>
		<aya index="19" text="a u imecima njihovim bio je udio i za onoga koji prosi i za onoga koji ne prosi."/>
		<aya index="20" text="Na Zemlji su dokazi za one koji čvrsto vjeruju,"/>
		<aya index="21" text="a i u vama samima – zar ne vidite? –"/>
		<aya index="22" text="a na nebu je opskrba vaša i ono što vam se obećava."/>
		<aya index="23" text="I, tako Mi Gospodara neba i Zemlje, to je istina, kao što je istina da govorite!"/>
		<aya index="24" text="Da li je doprla do tebe vijest o uvaženih gostima Ibrahimovim"/>
		<aya index="25" text="kada mu oni uđoše i rekoše: &quot;Mir vama!&quot;, i on reče: &quot;Mir vama, ljudi neznani!&quot;"/>
		<aya index="26" text="I on neprimijetno ode ukućanima svojim i donese debelo tele,"/>
		<aya index="27" text="i primače im ga: &quot;Zar nećete da jedete?&quot; – upita,"/>
		<aya index="28" text="osjetivši od njih u duši zebnju. &quot;Ne boj se!&quot; – rekoše, i obradovaše ga dječakom koji će učen biti."/>
		<aya index="29" text="I pojavi se žena njegova uzvikujući i po licu se udarajući, i reče: &quot;Zar ja, stara, nerotkinja?!&quot;"/>
		<aya index="30" text="&quot;Tako je odredio Gospodar tvoj&quot; – rekoše oni – &quot;On je Mudri i Sveznajući.&quot;"/>
		<aya index="31" text="&quot;A šta vi hoćete, o izaslanici?&quot; – upita Ibrahim."/>
		<aya index="32" text="&quot;Poslani smo narodu grješnom&quot; – rekoše –"/>
		<aya index="33" text="&quot;da sručimo na njih grumenje od ilovače,"/>
		<aya index="34" text="svako obilježeno u Gospodara tvoga za one koji su u razvratu svaku mjeru prešli.&quot;"/>
		<aya index="35" text="I Mi iz njega vjernike izvedosmo –"/>
		<aya index="36" text="a u njemu samo jednu kuću muslimansku nađosmo –"/>
		<aya index="37" text="i u njemu za sve one koji se boje patnje neizdržljive znak ostavismo."/>
		<aya index="38" text="I o Musau, kada ga s očiglednim dokazom faraonu poslasmo,"/>
		<aya index="39" text="a on, uzdajući se u moć svoju, okrenu glavu i reče: &quot;Čarobnjak je ili lud!&quot;"/>
		<aya index="40" text="I Mi i njega i vojske njegove dohvatismo, pa ih u more bacismo, jer je bio osudu zaslužio."/>
		<aya index="41" text="I o Adu, kada na njih vjetar poslasmo u kome nije bilo nikakva dobra –"/>
		<aya index="42" text="pored čega god je prošao, ništa nije poštedio, sve je u gnjilež pretvorio."/>
		<aya index="43" text="I o Semudu, kad mu bî rečeno: &quot;Uživajte još neko vrijeme!&quot;"/>
		<aya index="44" text="I oni se oglušiše o naređenje Gospodara svoga, pa ih uništi strašan glas na oči njihove,"/>
		<aya index="45" text="i ne mogaše se ni dići ni od kazne odbraniti."/>
		<aya index="46" text="I o Nuhovu narodu, davno prije; to, zaista, bijaše narod neposlušni!"/>
		<aya index="47" text="Mi smo nebo moći Svojom sazdali, a Mi, uistinu, još neizmjerno mnogo možemo,"/>
		<aya index="48" text="i Zemlju smo prostrli – tako je divan Onaj koji je prostro! –"/>
		<aya index="49" text="i od svega po par stvaramo da biste vi razmislili!"/>
		<aya index="50" text="&quot;Zato požurite Allahu, ja sam vam od Njega da vas javno upozorim;"/>
		<aya index="51" text="ne prihvaćajte drugog boga osim Allaha, ja sam vam od Njega da vas jasno opomenem!&quot;"/>
		<aya index="52" text="I tako je bilo, ni onima prije ovih nije došao nijedan poslanik, a da nisu rekli: &quot;Čarobnjak je!&quot;, ili: &quot;Lud je!&quot;"/>
		<aya index="53" text="Zar su to jedni drugima u amanet ostavljali? Nisu, nego su oni ljudi koji su u zlu svaku mjeru bili prevršili,"/>
		<aya index="54" text="zato ove ostavi, prijekor nećeš zaslužiti,"/>
		<aya index="55" text="i nastavi savjetovati, savjet će vjernicima, doista, koristiti."/>
		<aya index="56" text="Džine i ljude sam stvorio samo zato da Mi se klanjaju,"/>
		<aya index="57" text="Ja ne tražim od njih opskrbu niti želim da Me hrane,"/>
		<aya index="58" text="opskrbu daje jedino Allah, Moćni i Jaki!"/>
		<aya index="59" text="A nevjernike će stići kazna kao što je stigla i one koji su bili kao oni, i neka Me ne požuruju,"/>
		<aya index="60" text="jer, teško nevjernicima na Dan kojim im se prijeti!"/>
	</sura>
	<sura index="52" name="الطور">
		<aya index="1" text="Tako Mi Gore,"/>
		<aya index="2" text="i Knjige u retke napisane,"/>
		<aya index="3" text="na koži razvijenoj,"/>
		<aya index="4" text="i Hrama poklonika punog,"/>
		<aya index="5" text="i svoda uzdignutog,"/>
		<aya index="6" text="i mora napunjenog –"/>
		<aya index="7" text="kazna Gospodara tvoga sigurno će se dogoditi,"/>
		<aya index="8" text="niko je neće moći otkloniti"/>
		<aya index="9" text="na Dan kada se nebo silno uzburka,"/>
		<aya index="10" text="a planine s mjesta pomaknu!"/>
		<aya index="11" text="Teško na taj Dan onima koji su poricali,"/>
		<aya index="12" text="koji su se, ogrezli u laž, zabavljali! –"/>
		<aya index="13" text="na Dan kada će grubo u vatru džehennemsku biti gurnuti:"/>
		<aya index="14" text="&quot;Ovo je vatra koju ste poricali."/>
		<aya index="15" text="pa, je li ovo čarolija, ili vi ne vidite?"/>
		<aya index="16" text="Pržite se u njoj, isto vam je trpjeli ili ne trpjeli – to vam je kazna za ono što ste radili.&quot;"/>
		<aya index="17" text="A čestiti će biti u džennetskim baščama i blaženstvu"/>
		<aya index="18" text="i u onom što im je Gospodar njihov dao će uživati – njih će Gospodar njihov patnje u ognju sačuvati."/>
		<aya index="19" text="&quot;Jedite i pijte i neka vam je prijatno, to je za ono što ste radili!&quot;"/>
		<aya index="20" text="Biće naslonjeni na divanima poredanim, a vjenčaćemo ih hurijama džennetskim."/>
		<aya index="21" text="Onima koji su vjerovali i za kojima su se djeca njihova u vjerovanju povela priključićemo djecu njihovu, a djela njihova nećemo nimalo umanjiti – svaki čovjek je odgovoran za ono što sâm čini –"/>
		<aya index="22" text="i još ćemo ih darovati voćem i mesom kakvo budu željeli;"/>
		<aya index="23" text="jedni drugima će, u njemu, pune čaše dodavati – zbog njih neće biti praznih besjeda i pobuda na grijeh –"/>
		<aya index="24" text="a služiće ih posluga njihova nalik na biser skriveni,"/>
		<aya index="25" text="i obraćaće se jedni drugima i jedni druge će pitati:"/>
		<aya index="26" text="&quot;Prije smo među svojima strahovali&quot; – govoriće –"/>
		<aya index="27" text="&quot;pa nam je Allah milost darovao i od patnje u ognju nas sačuvao;"/>
		<aya index="28" text="mi smo Mu se prije klanjali, On je, doista, Dobročinitelj i Milostivi.&quot;"/>
		<aya index="29" text="Zato ti opominji, jer ti, milošću Gospodara svoga, nisi ni prorok ni lud."/>
		<aya index="30" text="Zar oni da govore: &quot;On je pjesnik, sačekaćemo da vidimo šta će mu suđeno biti.&quot;"/>
		<aya index="31" text="&quot;Pa čekajte&quot; – reci ti – &quot;i ja ću zajedno sa vama čekati!&quot;"/>
		<aya index="32" text="Da li im to dolazi od pameti njihove ili su oni inadžije tvrdoglave?"/>
		<aya index="33" text="Zar oni da govore: &quot;Izmišlja ga!&quot; – Ne, nego oni neće da vjeruju;"/>
		<aya index="34" text="zato neka oni sastave govor sličan Kur'anu, ako istinu govore!"/>
		<aya index="35" text="Zar su oni bez Stvoritelja stvoreni ili su oni sami sebe stvorili?!"/>
		<aya index="36" text="Zar su oni nebesa i Zemlju stvorili?! Ne, nego oni neće da vjeruju."/>
		<aya index="37" text="Zar je u njih blago Gospodara tvoga, ili, zar oni vladaju?!"/>
		<aya index="38" text="Zar oni imaju ljestve, pa na njima prisluškuju? Neka onaj među njima koji tvrdi da je nešto čuo donese potvrdu očitu."/>
		<aya index="39" text="Zar da su za Njega – kćeri, a za vas da su – sinovi?!"/>
		<aya index="40" text="Zar ti tražiš od njih nagradu, pa su nametom opterećeni?!"/>
		<aya index="41" text="Zar je u njih iskonska knjiga, pa oni prepisuju?!"/>
		<aya index="42" text="Zar oni zamke da postavljaju?! Ta u zamku će se uhvatiti baš oni koji ne vjeruju!"/>
		<aya index="43" text="Zar oni drugog boga osim Allaha da imaju?! Hvaljen neka je Allah, On je iznad onih koje Mu ravnim smatraju!"/>
		<aya index="44" text="I kad bi vidjeli da komad neba pada, rekli bi: &quot;Oblaci nagomilani!&quot;"/>
		<aya index="45" text="Zato ih pusti dok se ne suoče sa Danom u kome će pomrijeti,"/>
		<aya index="46" text="Danom kada im lukavstva njihova nimalo neće koristiti i kada im niko neće pomoći."/>
		<aya index="47" text="A za sve nasilnike i druga će kazna prije one biti, ali većina njih ne zna."/>
		<aya index="48" text="A ti strpljivo čekaj presudu Gospodara svoga, Mi tebe i vidimo i štitimo; i veličaj i hvali Gospodara svoga kad ustaješ,"/>
		<aya index="49" text="i noću Ga veličaj i kad se zvijezde gube."/>
	</sura>
	<sura index="53" name="النجم">
		<aya index="1" text="Tako mi zvijezde kad zalazi,"/>
		<aya index="2" text="vaš drug nije s Pravoga puta skrenuo i nije zalutao!"/>
		<aya index="3" text="On ne govori po hiru svome –"/>
		<aya index="4" text="to je samo Objava koja mu se obznanjuje,"/>
		<aya index="5" text="uči ga jedan ogromne snage,"/>
		<aya index="6" text="razoriti, koji se pojavio u liku svome"/>
		<aya index="7" text="na obzorju najvišem,"/>
		<aya index="8" text="zatim se približio, pa nadnio –"/>
		<aya index="9" text="blizu koliko dva luka ili bliže –"/>
		<aya index="10" text="i objavio robu Njegovu ono što je objavio,"/>
		<aya index="11" text="srce nije poreklo ono što je vidio,"/>
		<aya index="12" text="pa zašto se prepirete s njim o onom što je vidio?"/>
		<aya index="13" text="On ga je i drugi put vidio,"/>
		<aya index="14" text="kod Sidretu-l-muntehaa,"/>
		<aya index="15" text="kod kojeg je džennetsko prebivalište,"/>
		<aya index="16" text="kad je Sidru pokrivalo ono što je pokrivalo –"/>
		<aya index="17" text="pogled mu nije skrenuo, nije prekoračio,"/>
		<aya index="18" text="vidio je najveličanstvenija znamenja svoga Gospodara."/>
		<aya index="19" text="Šta kažete o Latu i Uzzau"/>
		<aya index="20" text="i Menat, trećoj, najmanje cijenjenoj? –"/>
		<aya index="21" text="Zar su za vas sinovi, a za Njega kćeri?!"/>
		<aya index="22" text="To bi tada bila podjela nepravedna."/>
		<aya index="23" text="To su samo imena koja ste im vi i preci vaši nadjenuli, Allah o njima nikakav dokaz nije poslao; oni se povode samo za pretpostavkama i onim za čim duše žude, a već im dolazi od Gospodara njihova prava uputa."/>
		<aya index="24" text="Ne može čovjek ostvariti sve što poželi,"/>
		<aya index="25" text="Allahu pripada i onaj i ovaj svijet!"/>
		<aya index="26" text="A koliko na nebesima ima meleka čije posredovanje nikome neće biti od koristi, sve dok Allah to ne dozvoli onome kome On hoće i u korist onoga kojim je zadovoljan."/>
		<aya index="27" text="Oni koji ne vjeruju u onaj svijet nazivaju meleke imenima ženskim,"/>
		<aya index="28" text="a o tome ništa ne znaju, slijede samo pretpostavke, a pretpostavka istini baš nimalo ne koristi."/>
		<aya index="29" text="Zato se ti okani onoga koji Kur'an izbjegava i koji samo život na ovome svijetu želi –"/>
		<aya index="30" text="to je vrhunac njihova znanja – Gospodar tvoj dobro zna one koji su skrenuli s Njegova puta i On dobro zna one koji su na Pravome putu."/>
		<aya index="31" text="Allahovo je sve što je na nebesima i što je na Zemlji – da bi, prema onome kako su radili, kaznio one koji rade zlo, a najljepšom nagradom nagradio one koji čine dobro,"/>
		<aya index="32" text="one koji se klone velikih grijehova i naročito razvrata, a grijehove bezazlene On će oprostiti jer Gospodar tvoj, zaista, mnogo prašta – On dobro zna sve o vama, otkad vas je stvorio od zemlje i otkad ste bili zameci u utrobama majki vaših; zato se ne hvališite bezgrješnošću svojom – On dobro zna onoga koji se grijeha kloni."/>
		<aya index="33" text="Reci ti Meni o onome koji istinu izbjegava"/>
		<aya index="34" text="i malo udjeljuje, i posve prestane udjeljivati,"/>
		<aya index="35" text="zna li on ono što je skriveno, pa vidi?"/>
		<aya index="36" text="Zar on nije obaviješten o onome što se nalazi u listovima Musaovim"/>
		<aya index="37" text="i Ibrahimovim – koji je obaveze potpuno ispunjavao –"/>
		<aya index="38" text="da nijedan grješnik tuđe grijehe neće nositi,"/>
		<aya index="39" text="i da je čovjekovo samo ono što sâm uradi,"/>
		<aya index="40" text="i da će se trud njegov, sigurno, iskazati,"/>
		<aya index="41" text="i da će prema njemu u potpunosti nagrađen ili kažnjen biti,"/>
		<aya index="42" text="i da će se Gospodaru tvome ponovo vratiti,"/>
		<aya index="43" text="i da On na smijeh i na plač navodi,"/>
		<aya index="44" text="i da On usmrćuje i oživljava,"/>
		<aya index="45" text="i da On par, muško i žensko, stvara"/>
		<aya index="46" text="od kapi sjemena kad se izbaci;"/>
		<aya index="47" text="i da će ih On ponovo oživiti,"/>
		<aya index="48" text="i da On daje bogatstvo i moć da stječu,"/>
		<aya index="49" text="i da je On Sirijusa Gospodar,"/>
		<aya index="50" text="i da je On drevni narod Ad uništio,"/>
		<aya index="51" text="i Semud, i da nikog nije poštedio,"/>
		<aya index="52" text="i još prije Nuhov narod, koji je najokrutniji i najobjesniji bio;"/>
		<aya index="53" text="i prevrnuta naselja On je prevrnuo,"/>
		<aya index="54" text="i snašlo ih je ono što ih je snašlo"/>
		<aya index="55" text="pa, u koju blagodat Gospodara svoga ti još sumnjaš?"/>
		<aya index="56" text="Ovaj Kur'an je opomena kao i prijašnje opomene:"/>
		<aya index="57" text="Smak svijeta se približava,"/>
		<aya index="58" text="Allah će ga jedini otkriti!"/>
		<aya index="59" text="Pa zar se ovom govoru iščuđavate –"/>
		<aya index="60" text="i smijete se, a ne plačete –"/>
		<aya index="61" text="gordo dignutih glava?"/>
		<aya index="62" text="Bolje padajte licem na tle pred Allahom i klanjajte se!"/>
	</sura>
	<sura index="54" name="القمر">
		<aya index="1" text="Bliži se Čas i Mjesec se raspolutio! –"/>
		<aya index="2" text="a oni, uvijek kada vide čudo, okreću glave i govore: &quot;Čarolija neprestana!&quot;"/>
		<aya index="3" text="Oni ne vjeruju i povode se za prohtjevima svojim, a sve je već određeno."/>
		<aya index="4" text="I dolaze im vijesti koje ih trebaju odvratiti –"/>
		<aya index="5" text="mudrost savršena, ali opomene ne koriste,"/>
		<aya index="6" text="zato se okreni od njih! Na Dan kad ih glasnik pozove na nešto užasno"/>
		<aya index="7" text="oni će oborenih pogleda iz grobova izlaziti, kao skakavci rasuti,"/>
		<aya index="8" text="i, netremice gledajući u glasnika i žureći, nevjernici će govoriti: &quot;Ovo je težak dan!&quot;"/>
		<aya index="9" text="Prije njih Nuhov narod nije vjerovao i roba Našeg je u laž utjerivao, govoreći: &quot;Luđak!&quot; – i Nuh je onemogućen bio."/>
		<aya index="10" text="I on je Gospodara svoga zamolio: &quot;Ja sam pobijeđen, Ti se osveti!&quot;"/>
		<aya index="11" text="I Mi smo kapije nebeske pootvarali vodi koja je neprestano lila,"/>
		<aya index="12" text="i učinili da iz zemlje izvori provru, i vode su se sastajale kako je određeno bilo,"/>
		<aya index="13" text="a njega smo nosili na onoj od dasaka i klinaca sagrađenoj"/>
		<aya index="14" text="koja je plovila pod brigom Našom – nagrada je to bila za onoga koji je odbačen bio."/>
		<aya index="15" text="I Mi to ostavismo kao pouku – pa ima li ikoga ko bi pouku primio?"/>
		<aya index="16" text="I kakve su bile kazna Moja i opomene Moje!"/>
		<aya index="17" text="A Mi smo Kur'an učinili dostupnim za pouku – pa ima li ikoga ko bi pouku primio?"/>
		<aya index="18" text="I Ad nije vjerovao – pa kakve su bile kazna Moja i opomene Moje!"/>
		<aya index="19" text="Jednog kobnog dana poslali smo na njih leden vjetar koji je neprestano puhao"/>
		<aya index="20" text="i ljude dizao, kao da su palmina stabla iščupana,"/>
		<aya index="21" text="i kakve su bile kazna Moja i opomene Moje!"/>
		<aya index="22" text="A Mi smo Kur'an učinili dostupnim za učenje napamet i pouku, pa ima li ikoga ko bi pouku primio?"/>
		<aya index="23" text="I Semud u opomene nije vjerovao."/>
		<aya index="24" text="&quot;Zar da slijedimo jednog od nas!&quot; – govorili su. &quot;Tada bismo, uistinu, bili u zabludi i bili bismo ludi."/>
		<aya index="25" text="Zar baš njemu, između nas, da bude poslana Objava?! Ne, on je lažljivac oholi!&quot;"/>
		<aya index="26" text="&quot;Vrlo brzo će oni saznati ko je lažljivac oholi!"/>
		<aya index="27" text="Mi ćemo poslati kamilu da bismo ih iskušali, pa pričekaj ih i budi strpljiv."/>
		<aya index="28" text="I upozori ih da će se voda između njih i nje dijeliti, svakom obroku pristupiće onaj čiji je red!&quot;"/>
		<aya index="29" text="Ali oni pozvaše jednog od svojih, pa se on spremi i prekla je –"/>
		<aya index="30" text="i kakve su bile kazna Moja i opomene Moje:"/>
		<aya index="31" text="Mi poslasmo na njih jedan jedini krik, i oni postadoše poput zdrobljenog suhog lišća koje sakuplja onaj koji ima tor."/>
		<aya index="32" text="A Mi smo Kur'an učinili dostupnim za pouku, pa ima li ikoga ko bi pouku primio?"/>
		<aya index="33" text="I Lutov narod u opomene nije vjerovao."/>
		<aya index="34" text="Na njih vjetar, pun pijeska, poslasmo – samo ne na Lutovu porodicu, nju u svitanje spasismo,"/>
		<aya index="35" text="iz milosti Naše. Eto, tako Mi nagrađujemo one koji zahvaljuju."/>
		<aya index="36" text="A on im je bio prijetio silom Našom, ali su oni u prijetnje sumnjali."/>
		<aya index="37" text="Oni su od njega goste njegove tražili, pa smo ih im oslijepili: &quot;Iskusite kaznu Moju i prijetnje Moje!&quot;"/>
		<aya index="38" text="A rano izjutra stiže ih kazna koju će neprestano osjećati."/>
		<aya index="39" text="&quot;Iskusite kaznu Moju i prijetnje Moje!&quot;"/>
		<aya index="40" text="A Mi smo Kur'an učinili dostupnim za učenje napamet i pouku, pa ima li ikoga ko bi pouku primio?!"/>
		<aya index="41" text="I faraonovim ljudima su opomene došle,"/>
		<aya index="42" text="ali oni porekoše sva značenja Naša, pa ih Mi kaznismo onako kako kažnjava Silni i Moćni."/>
		<aya index="43" text="Da li su nevjernici vaši imalo jači od njih, ili vi u knjigama nebeskim imate kakvu povelju?"/>
		<aya index="44" text="Zar ovi da govore: &quot;Mi smo skup nepobjedivi!&quot;"/>
		<aya index="45" text="Skup će, sigurno, poražen biti, a oni će se u bijeg dati!"/>
		<aya index="46" text="Međutim, Smak svijeta im je rok, a Smak svijeta je užasniji i gorči."/>
		<aya index="47" text="Grješnici će, sigurno, stradati i u ognju biti"/>
		<aya index="48" text="na Dan kada budu u vatru odvučeni, s licima dolje okrenutim: &quot;Iskusite vatru džehennemsku!&quot;"/>
		<aya index="49" text="Mi sve s mjerom stvaramo,"/>
		<aya index="50" text="i naređenje Naše je samo jedna riječ – sve bude u tren oka."/>
		<aya index="51" text="A Mi smo već slične vama uništili, pa ima li ikoga ko bi pouku primio?!"/>
		<aya index="52" text="I sve što su uradili u listovima je,"/>
		<aya index="53" text="i sve, i malo i veliko, u retke je stavljeno."/>
		<aya index="54" text="Oni koji su se Allaha bojali biće u džennetskim baščama i pored rijeka"/>
		<aya index="55" text="na mjestu u kome će biti zadovoljni, kod Vladara Svemoćnoga."/>
	</sura>
	<sura index="55" name="الرحمن">
		<aya index="1" text="Milostivi"/>
		<aya index="2" text="poučava Kur'anu,"/>
		<aya index="3" text="stvara čovjeka,"/>
		<aya index="4" text="uči ga govoru."/>
		<aya index="5" text="Sunce i Mjesec utvrđenim putanjama plove,"/>
		<aya index="6" text="i trava i drveće se pokoravaju,"/>
		<aya index="7" text="a nebo je digao. I postavio je terazije"/>
		<aya index="8" text="da ne prelazite granice u mjerenju –"/>
		<aya index="9" text="i pravo mjerite i na teraziji ne zakidajte!"/>
		<aya index="10" text="A Zemlju je za stvorenja razastro,"/>
		<aya index="11" text="na njoj ima voća i palmi sa plodom u čaškama"/>
		<aya index="12" text="i žita sa lišćem i miomirisna cvijeća –"/>
		<aya index="13" text="pa, koju blagodat Gospodara svoga poričete?!"/>
		<aya index="14" text="On je čovjeka od sasušene ilovače, kao što je grnčarija, stvorio"/>
		<aya index="15" text="a džina od plamene vatre –"/>
		<aya index="16" text="pa, koju blagodat Gospodara svoga poričete?! –"/>
		<aya index="17" text="Gospodara dva istoka i dva zapada –"/>
		<aya index="18" text="pa, koju blagodat Gospodara svoga poričete?!"/>
		<aya index="19" text="Pustio je dva mora da se dodiruju,"/>
		<aya index="20" text="između njih je pregrada i ona se ne miješaju –"/>
		<aya index="21" text="pa, koju blagodat Gospodara svoga poričete?!"/>
		<aya index="22" text="Iz njih se vadi biser i merdžan –"/>
		<aya index="23" text="pa, koju blagodat Gospodara svoga poričete?!"/>
		<aya index="24" text="Njegove su i lađe koje se kao brda visoko po moru uzdižu –"/>
		<aya index="25" text="pa, koju blagodat Gospodara svoga poričete?!"/>
		<aya index="26" text="Sve što je na Zemlji prolazno je,"/>
		<aya index="27" text="ostaje samo Gospodar tvoj, Veličanstveni i Plemeniti –"/>
		<aya index="28" text="pa, koju blagodat Gospodara svoga poričete?!"/>
		<aya index="29" text="Njemu se mole oni koji su na nebesima i na Zemlji; svakog časa On se zanima nečim –"/>
		<aya index="30" text="pa, koju blagodat Gospodara svoga poričete?!"/>
		<aya index="31" text="Polagaćete Mi račun, o ljudi i džini –"/>
		<aya index="32" text="pa, koju blagodat Gospodara svoga poričete?!"/>
		<aya index="33" text="O družine džina i ljudi, ako možete da preko granica nebesa i Zemlje prodrete, prodrite, moći ćete prodrijeti jedino uz veliku moć! –"/>
		<aya index="34" text="pa, koju blagodat Gospodara svoga poričete?!"/>
		<aya index="35" text="Na vas će se ognjen plamen i rastopljeni mjed prolivati, i vi se nećete moći odbraniti –"/>
		<aya index="36" text="pa, koju blagodat Gospodara svoga poričete?!"/>
		<aya index="37" text="A kad se nebo razdvoji i kao ucvrkan zejtin rumeno postane –"/>
		<aya index="38" text="pa, koju blagodat Gospodara svoga poričete?! –"/>
		<aya index="39" text="tog Dana ljudi i džini za grijehe svoje neće biti pitani –"/>
		<aya index="40" text="pa, koju blagodat Gospodara svoga poričete?!"/>
		<aya index="41" text="a grješnici će se po biljezima svojim poznati, pa će za kike i noge ščepani biti –"/>
		<aya index="42" text="pa, koju blagodat Gospodara svoga poričete?!"/>
		<aya index="43" text="&quot;Evo, to je Džehennem koji su grješnici poricali!&quot;"/>
		<aya index="44" text="I između vatre i ključale vode oni će kružiti –"/>
		<aya index="45" text="pa, koju blagodat Gospodara svoga poričete?!"/>
		<aya index="46" text="A za onoga koji se stajanja pred Gospodarom svojim bojao, biće dva perivoja –"/>
		<aya index="47" text="pa, koju blagodat Gospodara svoga poričete?! –"/>
		<aya index="48" text="puna stabala granatih –"/>
		<aya index="49" text="pa, koju blagodat Gospodara svoga poričete?! –"/>
		<aya index="50" text="u kojima će biti dva izvora koja će teći –"/>
		<aya index="51" text="pa, koju blagodat Gospodara svoga poričete?! –"/>
		<aya index="52" text="u njima će od svakog voća po dvije vrste biti –"/>
		<aya index="53" text="pa, koju blagodat Gospodara svoga poričete?!"/>
		<aya index="54" text="Odmaraće se na posteljama čije će postave od kadife biti, a plodovi u oba perivoja nadohvat ruke će stajati –"/>
		<aya index="55" text="pa, koju blagodat Gospodara svoga poričete?!"/>
		<aya index="56" text="U njima će biti one koje preda se gledaju, one koje, prije njih, ni čovjek ni džin nije dodirnuo –"/>
		<aya index="57" text="pa, koju blagodat Gospodara svoga poričete?!"/>
		<aya index="58" text="biće kao rubin i biser –"/>
		<aya index="59" text="pa, koju blagodat Gospodara svoga poričete?!"/>
		<aya index="60" text="Zar nagrada za dobro učinjeno djelo može biti nešto drugo do dobro?! –"/>
		<aya index="61" text="pa, koju blagodat Gospodara svoga poričete?!"/>
		<aya index="62" text="Osim ta dva, biće još dva neznatnija perivoja –"/>
		<aya index="63" text="pa, koju blagodat Gospodara svoga poričete?! –"/>
		<aya index="64" text="modrozelena –"/>
		<aya index="65" text="pa, koju blagodat Gospodara svoga poričete?! –"/>
		<aya index="66" text="sa izvorima koji prskaju, u svakom –"/>
		<aya index="67" text="pa, koju blagodat Gospodara svoga poričete?!"/>
		<aya index="68" text="u njima će biti voća, i palmi, i šipaka –"/>
		<aya index="69" text="pa, koju blagodat Gospodara svoga poričete?!"/>
		<aya index="70" text="u njima će biti ljepotica naravi divnih –"/>
		<aya index="71" text="pa, koju blagodat Gospodara svoga poričete?! –"/>
		<aya index="72" text="hurija u šatorima skrivenih –"/>
		<aya index="73" text="pa, koju blagodat Gospodara svoga poričete?! –"/>
		<aya index="74" text="koje prije njih ni čovjek ni džin nije dodirnuo –"/>
		<aya index="75" text="pa, koju blagodat Gospodara svoga poričete?!"/>
		<aya index="76" text="Oni će biti naslonjeni na uzglavlja zelena, prekrivena ćilimima čarobnim i prekrasnim –"/>
		<aya index="77" text="pa, koju blagodat Gospodara svoga poričete?!"/>
		<aya index="78" text="Neka je uzvišeno ime Gospodara tvoga, Veličanstvenog i Plemenitog!"/>
	</sura>
	<sura index="56" name="الواقعة">
		<aya index="1" text="Kada se Događaj dogodi –"/>
		<aya index="2" text="događanje njegovo niko neće poricati –"/>
		<aya index="3" text="neke će poniziti, a neke uzvisiti;"/>
		<aya index="4" text="kad se Zemlja jako potrese"/>
		<aya index="5" text="i brda se u komadiće zdrobe,"/>
		<aya index="6" text="i postanu prašina razasuta,"/>
		<aya index="7" text="vas će tri vrste biti:"/>
		<aya index="8" text="oni sretni – ko su sretni?!"/>
		<aya index="9" text="i oni nesretni – ko su nesretni?!"/>
		<aya index="10" text="i oni prvi – uvijek prvi!"/>
		<aya index="11" text="Oni će Allahu bliski biti"/>
		<aya index="12" text="u džennetskim baščama naslada –"/>
		<aya index="13" text="biće ih mnogo od naroda drevnih,"/>
		<aya index="14" text="a malo od kasnijih –"/>
		<aya index="15" text="na divanima izvezenim,"/>
		<aya index="16" text="jedni prema drugima na njima će naslonjeni biti;"/>
		<aya index="17" text="služiće ih vječno mladi mladići,"/>
		<aya index="18" text="sa čašama i ibricima i peharom punim pića iz izvora tekućeg –"/>
		<aya index="19" text="od koga ih glava neće boljeti i zbog kojeg neće pamet izgubiti –"/>
		<aya index="20" text="i voćem koje će sami birati,"/>
		<aya index="21" text="i mesom ptičijim kakvo budu željeli."/>
		<aya index="22" text="U njima će biti i hurije očiju krupnih,"/>
		<aya index="23" text="slične biseru u školjkama skrivenom –"/>
		<aya index="24" text="kao nagrada za ono što su činili."/>
		<aya index="25" text="U njima neće slušati prazne besjede ni govor grješni,"/>
		<aya index="26" text="nego samo riječi: &quot;Mir, mir!&quot;"/>
		<aya index="27" text="A onî sretni – ko su sretni?!"/>
		<aya index="28" text="Biće među lotosovim drvećem bez bodlji,"/>
		<aya index="29" text="i među bananama plodovima nanizanim"/>
		<aya index="30" text="i u hladovini prostranoj,"/>
		<aya index="31" text="pored vode tekuće"/>
		<aya index="32" text="i usred voća svakovrsnog"/>
		<aya index="33" text="kojeg će uvijek imati i koje neće zabranjeno biti,"/>
		<aya index="34" text="i na posteljama uzdignutim."/>
		<aya index="35" text="Stvaranjem novim Mi ćemo hurije stvoriti"/>
		<aya index="36" text="i djevicama ih učiniti"/>
		<aya index="37" text="milim muževima njihovim, i godina istih"/>
		<aya index="38" text="za one sretne;"/>
		<aya index="39" text="biće ih mnogo od naroda drevnih,"/>
		<aya index="40" text="a mnogo i od kasnijih."/>
		<aya index="41" text="A onî nesretni – ko su nesretni?!"/>
		<aya index="42" text="Oni će biti u vatri užarenoj i vodi ključaloj"/>
		<aya index="43" text="i u sjeni dima čađavog,"/>
		<aya index="44" text="u kojoj neće biti svježine ni ikakve dobrine."/>
		<aya index="45" text="Oni su prije toga raskošnim životom živjeli"/>
		<aya index="46" text="i uporno teške grijehe činili"/>
		<aya index="47" text="i govorili: &quot;Zar kada umremo i zemlja i kosti postanemo – zar ćemo zbilja biti oživljeni,"/>
		<aya index="48" text="zar i drevni naši preci?&quot;"/>
		<aya index="49" text="Reci: &quot;I drevni i kasniji,"/>
		<aya index="50" text="u određeno vrijeme, jednog određenog dana biće sakupljeni,"/>
		<aya index="51" text="i tada ćete vi, o zabludjeli, koji poričete oživljenje,"/>
		<aya index="52" text="sigurno, s drveta Zekkum jesti,"/>
		<aya index="53" text="i njime ćete trbuhe puniti,"/>
		<aya index="54" text="pa zatim na to ključalu vodu piti,"/>
		<aya index="55" text="poput kamila koje ne mogu žeđ ugasiti&quot;;"/>
		<aya index="56" text="to će na onome svijetu biti gošćenje njihovo!"/>
		<aya index="57" text="Mi vas stvaramo – pa zašto ne povjerujete?"/>
		<aya index="58" text="Kažite vi Meni: da li sjemenu koje ubacujete"/>
		<aya index="59" text="vi oblik dajete ili Mi to činimo?"/>
		<aya index="60" text="Mi određujemo kada će ko od vas umrijeti, i niko nas ne može spriječiti"/>
		<aya index="61" text="da likove vaše izmijenimo i da vas iznova u likovima koje vi ne poznajete stvorimo."/>
		<aya index="62" text="Poznato vam je kako ste prvi put stvoreni, pa zašto se ne urazumite?"/>
		<aya index="63" text="Kažite vi Meni: šta biva sa onim što posijete?"/>
		<aya index="64" text="Da li mu vi dajete snagu da niče, ili to Mi činimo?"/>
		<aya index="65" text="Ako hoćemo možemo ga u suho rastinje pretvoriti, pa biste se snebivali:"/>
		<aya index="66" text="&quot;Mi smo, doista, oštećeni,"/>
		<aya index="67" text="čak smo svega lišeni!&quot;"/>
		<aya index="68" text="Kažite vi Meni: vodu koju pijete –"/>
		<aya index="69" text="da li je vi ili Mi iz oblaka spuštamo?"/>
		<aya index="70" text="Ako želimo, možemo je slanom učiniti – pa zašto niste zahvalni?"/>
		<aya index="71" text="Kažite vi Meni: vatru koju palite –"/>
		<aya index="72" text="da li drvo za nju vi ili Mi stvaramo?"/>
		<aya index="73" text="Mi činimo da ona podsjeća i da bude korisna onima koji konače;"/>
		<aya index="74" text="zato hvali Gospodara svoga Veličanstvenog!"/>
		<aya index="75" text="I kunem se časom kad se zvijezde gube –"/>
		<aya index="76" text="a to je, da znate, zakletva velika,"/>
		<aya index="77" text="on je, zaista, Kur'an plemeniti"/>
		<aya index="78" text="u Knjizi brižljivo čuvanoj –"/>
		<aya index="79" text="dodirnuti ga smiju samo oni koji su čisti,"/>
		<aya index="80" text="on je Objava od Gospodara svjetova."/>
		<aya index="81" text="Pa, kako ovaj govor omalovažavate"/>
		<aya index="82" text="i umjesto zahvalnosti što vam je hrana darovana – vi u njega ne vjerujete?"/>
		<aya index="83" text="A zašto vi kad duša do guše dopre,"/>
		<aya index="84" text="i kad vi budete tada gledali,"/>
		<aya index="85" text="a Mi smo mu bliži od vas, ali vi ne vidite,"/>
		<aya index="86" text="zašto je onda kad niste u tuđoj vlasti"/>
		<aya index="87" text="ne povratite, ako istinu govorite?"/>
		<aya index="88" text="I ako bude jedan od onih koji su Allahu bliski –"/>
		<aya index="89" text="udobnost i opskrba lijepa i džennetske blagodati njemu!"/>
		<aya index="90" text="A ako bude jedan od onih koji su sretni –"/>
		<aya index="91" text="pa, pozdrav tebi od onih koji su sretni!"/>
		<aya index="92" text="A ako bude jedan od onih koji su poricali i u zabludi ostali,"/>
		<aya index="93" text="pa, ključalom vodom biće ugošćen"/>
		<aya index="94" text="i u ognju prženjem."/>
		<aya index="95" text="Sama je istina, zbilja, sve ovo –"/>
		<aya index="96" text="zato hvali ime Gospodara svoga Veličanstvenog!"/>
	</sura>
	<sura index="57" name="الحديد">
		<aya index="1" text="Allaha hvali sve što je na nebesima i na Zemlji, i On je Silni i Mudri."/>
		<aya index="2" text="Njegova je vlast na nebesima i na Zemlji; On život i smrt daje, i On sve može."/>
		<aya index="3" text="On je Prvi i Posljednji, i Vidljivi i Nevidljivi; i On zna sve!"/>
		<aya index="4" text="U šest vremenskih razdoblja On je nebesa i Zemlju stvorio, i onda svemirom zavladao; On zna šta u zemlju ulazi i šta iz nje izlazi i šta s neba silazi i šta se prema njemu diže, On je s vama gdje god bili, i sve što radite Allah vidi."/>
		<aya index="5" text="Njegova je vlast na nebesima i na Zemlji, i Allahu će se sve vratiti!"/>
		<aya index="6" text="On uvodi noć u dan i dan u noć, i On zna svačije misli."/>
		<aya index="7" text="Vjerujte u Allaha i Poslanika Njegova i udjeljujte iz onoga što vam On stavlja na raspolaganje, jer one od vas koji budu vjerovali i udjeljivali čeka nagrada velika."/>
		<aya index="8" text="Šta vam je pa ne vjerujete u Allaha? Poslanik vas zove da vjerujete u Gospodara svoga – a On je od vas već zavjet uzeo – ako želite biti vjernici."/>
		<aya index="9" text="On robu Svome objavljuje jasne ajete da bi vas iz tmina na svjetlo izveo – a Allah je, uistinu, prema vama dobar i milostiv."/>
		<aya index="10" text="I šta vam je pa odbijate da trošite na Allahovu putu kada će Allah nebesa i Zemlju naslijediti? Nisu jednaki među vama oni koji su davali priloge prije pobjede i lično se borili – oni su na višem stupnju od onih koji su poslije davali priloge i lično se borili, a Allah svima obećava nagradu najljepšu; – Allah dobro zna ono što radite."/>
		<aya index="11" text="Ko će Allahu drage volje zajam dati da bi mu ga On mnogostruko vratio, a uz to i nagradu plemenitu dobio"/>
		<aya index="12" text="na Dan kada budeš vidio kako se pred vjernicima i vjernicama, i s desne strane njihove, svjetlo njihovo bude kretalo: &quot;Blago vama danas: džennetske bašče kroz koje teku rijeke u kojima ćete vječno boraviti – to je veliki uspjeh!&quot;"/>
		<aya index="13" text="na Dan kada će licemjeri i licemjerke vjernicima govoriti: &quot;Pričekajte nas da se svjetlom vašim poslužimo!&quot; &quot;Vratite se natrag, pa drugo svjetlo potražite!&quot; – reći će se. I između njih će se pregrada postaviti koja će vrata imati; unutar nje biće milost, a izvan nje patnja."/>
		<aya index="14" text="&quot;Zar nismo s vama bili?&quot; – dozivaće ih. &quot;Jeste&quot; – odgovaraće – &quot;ali ste se pritvornošću upropastili, i iščekivali ste, i sumnjali ste, i puste želje su vas zavaravale, dok nije došla Allahova odredba, a šejtan vas je o Allahu obmanuo."/>
		<aya index="15" text="Nikakva otkupnina se danas od vas neće primiti, a ni od onih koji nisu vjerovali; vatra će biti prebivalište vaše, ona baš vama odgovara, a užasno je ona boravište!&quot;"/>
		<aya index="16" text="Zar nije vrijeme da se vjernicima srca smekšaju kad se Allah i Istina koja se objavljuje spomene, i da oni ne budu kao onī kojima je još davno data Knjiga, pa su srca njihova, zato što je proteklo mnogo vremena, postala nemilosrdna, i mnogi od njih su nevjernici."/>
		<aya index="17" text="Znajte da Allah daje život već mrtvoj zemlji! Mi vam objašnjavamo dokaze da biste razumjeli."/>
		<aya index="18" text="Onima koji milostinju budu udjeljivali i onima koje je budu udjeljivale, i koji drage volje Allahu budu zajam davali – mnogostruko će se vratiti i njih čeka nagrada plemenita."/>
		<aya index="19" text="Oni koji u Allaha i poslanike Njegove budu vjerovali imaće u Gospodara svoga stepen pravednika i mučenika i dobiće nagradu kao i oni i svjetlo kao i oni; a oni koji ne budu vjerovali i dokaze Naše budu poricali biće stanovnici u vatri."/>
		<aya index="20" text="Znajte da život na ovome svijetu nije ništa drugo do igra, i razonoda, i uljepšavanje, i međusobno hvalisanje i nadmetanje imecima i brojem djece! Primjer za to je bilje čiji rast poslije kiše oduševljava nevjernike, ono zatim buja, ali ga poslije vidiš požutjela, da bi se na kraju skršilo. A na onome svijetu je teška patnja i Allahov oprost i zadovoljstvo; život na ovome svijetu je samo varljivo naslađivanje."/>
		<aya index="21" text="Nadmećite se da u Gospodara svoga zaslužite oprost i Džennet, prostran koliko su nebo i Zemlja prostrani, i pripremljen za one koji u Allaha i poslanike Njegove vjeruju. To je Allahova blagodat koju će dati onome kome On hoće; a u Allaha je blagodat velika."/>
		<aya index="22" text="Nema nevolje koja zadesi Zemlju i vas, a koja nije, prije nego što je damo, zapisana u Knjizi – to je Allahu, uistinu, lahko –"/>
		<aya index="23" text="da ne biste tugovali za onim što vam je promaklo, a i da se ne biste previše radovali onome što vam On dade. Allah ne voli nikakve razmetljivce, hvalisavce,"/>
		<aya index="24" text="koji škrtare i od ljudi škrtost traže. A onaj ko neće da udjeljuje – pa, Allah je, uistinu, nezavisan i dostojan hvale."/>
		<aya index="25" text="Mi smo izaslanike Naše s jasnim dokazima slali i po njima knjige i terazije objavljivali, da bi ljudi pravedno postupali – a gvožđe smo stvorili, u kome je velika snaga i koje ljudima koristi – i da bi Allah ukazao na one koji pomažu vjeru Njegovu i poslanike Njegove kad Ga ne vide. Allah je, uistinu, moćan i silan."/>
		<aya index="26" text="Mi smo Nuha i Ibrahima poslali i nekima od potomaka njihovih vjerovjesništvo i objavu dali; neki od potomaka njihovih su na Pravome putu, a mnogi od njih su nevjernici."/>
		<aya index="27" text="Zatim smo, poslije njih, jednog za drugim Naše poslanike slali, dok nismo Isaa, sina Merjemina, poslali, kojem smo Indžil dali, a u srca sljedbenika njegovih smo blagost i samilost ulili, dok su monaštvo oni sami, kao novotariju, uveli – Mi im ga nismo propisali – u želji da steknu Allahovo zadovoljstvo; ali, oni o njemu ne vode brigu onako kako bi trebalo, pa ćemo one među njima koji budu ispravno vjerovali nagraditi, a mnogi od njih su nevjernici."/>
		<aya index="28" text="O vi koji vjerujete, Allaha se bojte i u Poslanika Njegova vjerujte, On će vam dvostruku milost Svoju darovati, i daće vam svjetlo pomoću kog ćete ići, i oprostiće vam – jer Allah prašta, i samilostan je –"/>
		<aya index="29" text="i neka sljedbenici Knjige znaju da oni nikakvu Allahovu blagodat neće dobiti, jer je blagodat samo u Allahovoj Ruci – daje je onome kome On hoće; a u Allaha je blagodat najveća."/>
	</sura>
	<sura index="58" name="المجادلة">
		<aya index="1" text="Allah je čuo riječi one koja se s tobom o mužu svome raspravljala i Allahu se jadala – a Allah čuje razgovor vaš međusobni, jer Allah, uistinu, sve čuje i sve vidi."/>
		<aya index="2" text="Oni od vas koji ženama svojim reknu da im nisu više dopuštene, kao što im nisu dopuštene majke njihove – a one nisu majke njihove, majke njihove su samo one koje su ih rodile – oni, zaista, govore ružne riječi i neistinu – a Allah, sigurno, briše grijehe i prašta."/>
		<aya index="3" text="Oni koji ženama svojim reknu da im nisu dopuštene, kao što im nisu dopuštene majke njihove, a onda odluče da s njima nastave živjeti, dužni su, prije nego što jedno drugo dodirnu, da jednog roba ropstva oslobode. To vam se naređuje – a Allah dobro zna ono što vi radite."/>
		<aya index="4" text="Onaj koji ne nađe, dužan je da dva mjeseca posti uzastopce prije nego jedno drugo dodirne. A onaj ko ne može, dužan je da šezdeset siromaha nahrani, zato da biste potvrdili da u Allaha i Poslanika Njegova vjerujete – to su vam Allahovi propisi. A nevjernike čeka patnja nesnosna."/>
		<aya index="5" text="Oni koji su neposlušni Allahu i Poslaniku Njegovu biće osramoćeni, kao što su bili osramoćeni i oni prije njih. Mi objavljujemo jasne dokaze, a nevjernike čeka sramna patnja"/>
		<aya index="6" text="na Dan kada ih Allah sve oživi, pa ih obavijesti o onome šta su radili; Allah je o tome račun sveo, a oni su to zaboravili – Allah je svemu svjedok."/>
		<aya index="7" text="Zar ne znaš da Allah zna što je na nebesima i što je na Zemlji? Nema tajnih razgovora među trojicom, a da On nije četvrti, niti među petericom a da On nije šesti, ni kad ih je manje ni kad ih je više, a da On nije s njima gdje god oni bili; On će ih na Sudnjem danu obavijestiti o onome što su radili, jer Allah sve dobro zna."/>
		<aya index="8" text="Zar ne vidiš one kojima je zabranjeno da se sašaptavaju kako se vraćaju onome što im je zabranjeno i sašaptavaju se o grijehu i neprijateljstvu i neposlušnosti prema Poslaniku. A kad ti dolaze, pozdravljaju te onako kako te Allah nikad nije pozdravio, i među sobom govore: &quot;Trebalo bi da nas Allah već jednom kazni za ono što govorimo!&quot; – Dovoljan će im biti Džehennem! U njemu će gorjeti, a grozno je on prebivalište!"/>
		<aya index="9" text="O vjernici, kada među sobom tajno razgovarate, ne razgovarajte o grijehu i neprijateljstvu i neposlušnosti prema Poslaniku, već razgovarajte o dobročinstvu i čestitosti, i bojte se Allaha, pred kojim ćete sakupljeni biti."/>
		<aya index="10" text="Sašaptavanje je posao šejtanski, da bi u brigu bacio vjernike, mada to ne može njima nimalo nauditi, osim ako to Allah dopusti. A vjernici neka se samo u Allaha pouzdaju!"/>
		<aya index="11" text="O vjernici, kad vam se kaže: &quot;Načinite mjesta drugima tamo gdje se sjedi&quot; – vi načinite, pa i vama će Allah mjesto načiniti; a kad vam se rekne: &quot;Dignite se&quot; – vi se dignite – Allah će na visoke stepene uzdignuti one među vama koji vjeruju i kojima je dato znanje. – A Allah dobro zna ono što radite."/>
		<aya index="12" text="O vjernici, kada hoćete da se s Poslanikom posavjetujete, prije savjetovanja milostinju udijelite. To je za vas bolje i čistije. A ako nemate – pa, Allah, zaista, prašta i samilostan je."/>
		<aya index="13" text="Zar vas je strah da prije savjetovanja svoga milostinju udijelite? A ako ne udijelite i Allah vam oprosti, onda molitvu obavljajte i zekat dajite i Allaha i Poslanika Njegova slušajte! Allah dobro zna ono što vi radite."/>
		<aya index="14" text="Zar ne vidiš one koji prijateljuju s ljudima na koje se Allah rasrdio? Oni nisu ni vaši ni njihovi, a još se svjesno krivo zaklinju."/>
		<aya index="15" text="Allah je njima pripremio tešku patnju, jer je, zaista, ružno ono što rade:"/>
		<aya index="16" text="zaklanjaju se iza zakletvi svojih, pa odvraćaju od Allahova puta; njih čeka sramna kazna."/>
		<aya index="17" text="Ni bogatstva njihova ni djeca njihova im nimalo neće pomoći kod Allaha, oni će biti stanovnici u vatri, u njoj će vječno boraviti."/>
		<aya index="18" text="Na Dan kada ih Allah sve oživi oni će se Njemu zaklinjati, kao što se vama zaklinju, misleći da će im to nešto koristiti. Oni su, doista, pravi lažljivci!"/>
		<aya index="19" text="Njima je ovladao šejtan i učinio da zaborave na Allaha. Oni su na šejtanovoj strani, a onī na šejtanovoj strani će, sigurno, nastradati."/>
		<aya index="20" text="Oni koji se suprotstavljaju Allahu i Poslaniku Njegovu biće, sigurno, najgore poniženi."/>
		<aya index="21" text="Allah je zapisao: &quot;Ja i poslanici Moji sigurno ćemo pobijediti!&quot; – Allah je, zaista, moćan i silan."/>
		<aya index="22" text="Ne treba da ljudi koji u Allaha i u onaj svijet vjeruju budu u ljubavi sa onima koji se Allahu i Poslaniku Njegovu suprotstavljaju, makar im oni bili očevi njihovi, ili sinovi njihovi, ili braća njihova, ili rođaci njihovi. Njima je On u srca njihova vjerovanje usadio i svjetlom Svojim ih osnažio, i On će ih uvesti u džennetske bašče kroz koje će rijeke teći, da u njima vječno ostanu. Allah je njima zadovoljan, a i oni će biti zadovoljni Njime. Oni su na Allahovoj strani, a onī na Allahovoj strani će, sigurno, uspjeti."/>
	</sura>
	<sura index="59" name="الحشر">
		<aya index="1" text="Allaha hvali sve što je na nebesima i što je na Zemlji. On je Silni i Mudri!"/>
		<aya index="2" text="On je prilikom prvog progonstva iz domova njihovih protjerao one sljedbenike Knjige koji nisu vjerovali. Vi niste mislili da će otići, a oni su mislili da će ih utvrde njihove od Allahove kazne odbraniti, ali im je Allahova kazna došla odakle se nisu nadali i On je u srca njihova strah ulio; vlastitim rukama i rukama vjernika svoje domove su rušili. Zato uzmite iz toga pouku, o vi koji ste razumom obdareni!"/>
		<aya index="3" text="Da nije bio već odredio da će biti protjerani, Allah bi ih još na ovome svijetu kaznio; ali, njih na onome svijetu čeka patnja u ognju"/>
		<aya index="4" text="zato što su se Allahu i Poslaniku Njegovu suprotstavljali; a onoga ko se Allahu suprotstavi Allah će, zaista, strahovito kazniti."/>
		<aya index="5" text="To što ste neke palme posjekli ili ih da uspravno stoje ostavili – Allahovom voljom ste učinili, i zato da On nevjernike ponizi."/>
		<aya index="6" text="A vi niste kasom tjerali ni konje ni kamile radi onoga što je Allah od njih, kao plijen, darovao Poslaniku Svome, nego, Allah prepušta vlast poslanicima Svojim nad onima nad kojima On hoće; Allah sve može."/>
		<aya index="7" text="Plijen od stanovnika sela i gradova koji Allah Poslaniku Svome daruje pripada: Allahu i Poslaniku Njegovu, i bližnjim njegovim, i siročadi, i siromasima, i putnicima – da ne bi prelazilo iz ruku u ruke bogataša vaših; ono što vam Poslanik kao nagradu dā – to uzmite, a ono što vam zabrani – ostavite; i bojte se Allaha jer Allah, zaista, strahovito kažnjava –"/>
		<aya index="8" text="i siromašnim muhadžirima koji su iz rodnog kraja svoga protjerani i imovine svoje lišeni, koji žele da Allahovu milost i naklonost steknu, i Allaha i Poslanika Njegova pomognu – to su, zaista, pravi vjernici –"/>
		<aya index="9" text="i onima koji su Medinu za življenje izabrali i domom prave vjere još prije njih je učinili; oni vole one koji im se doseljavaju i u grudima svojim nikakvu tegobu, zato što im se daje, ne osjećaju, i više vole njima nego sebi, mada im je i samima potrebno. A oni koji se uščuvaju lakomosti, oni će, sigurno, uspjeti."/>
		<aya index="10" text="Oni koji poslije njih dolaze – govore: &quot;Gospodaru naš, oprosti nama i braći našoj koja su nas u vjeri pretekla i ne dopusti da u srcima našim bude imalo zlobe prema vjernicima; Gospodaru naš, ti si, zaista, dobar i milostiv!&quot;"/>
		<aya index="11" text="Zar ne vidiš kako licemjeri govore svojim prijateljima, sljedbenicima Knjige koji ne vjeruju: &quot;Ako budete protjerani, mi ćemo, sigurno, s vama poći i kad se bude ticalo vas, nikada se nikome nećemo pokoriti; a ako budete napadnuti, sigurno ćemo vam u pomoć priteći&quot; – a Allah je svjedok da su oni, zaista, lašci:"/>
		<aya index="12" text="ako bi bili protjerani, oni ne bi s njima pošli; ako bi bili napadnuti, oni im ne bi u pomoć pritekli; a ako bi im u pomoć pritekli, sigurno bi pobjegli, i oni bi bez pomoći ostali."/>
		<aya index="13" text="Oni se više boje vas nego Allaha, zato što su oni ljudi nerazumni."/>
		<aya index="14" text="Samo u utvrđenim gradovima ili iza zidina oni se protiv vas smiju skupno boriti. Oni su junaci u međusobnim borbama. Ti misliš da su oni složni, međutim, srca su njihova razjedinjena, zato što su oni ljudi koji nemaju pameti."/>
		<aya index="15" text="Slični su onima koji su, tu nedavno, svu pogubnost postupaka svojih iskusili – njih čeka nesnosna patnja;"/>
		<aya index="16" text="slični su šejtanu kad kaže čovjeku: &quot;Budi nevjernik!&quot; – pa kad on postane nevjernik, on onda rekne: &quot;Ti se mene više ne tičeš, ja se, zaista, Allaha, Gospodara svjetova, bojim!&quot;"/>
		<aya index="17" text="Obojicu ih na kraju čeka vatra, u kojoj će vječno boraviti, a to će biti kazna za sve nevjernike."/>
		<aya index="18" text="O vjernici, Allaha se bojte, i neka svaki čovjek gleda šta je za sutra pripremio i Allaha se bojte jer On dobro zna šta radite."/>
		<aya index="19" text="I ne budite kao oni koji su zaboravili Allaha, pa je On učinio da sami sebe zaborave; to su pravi grješnici."/>
		<aya index="20" text="Nisu jednaki stanovnici Džehennema i stanovnici Dženneta; stanovnici Dženneta će ono što žele postići."/>
		<aya index="21" text="Da ovaj Kur'an kakvom brdu objavimo, ti bi vidio kako je strahopoštovanja puno i kako bi se od straha pred Allahom raspalo. Takve primjere navodimo ljudima da bi razmislili."/>
		<aya index="22" text="On je Allah – nema drugog boga osim Njega – On je poznavalac nevidljivog i vidljivog svijeta, On je Milostivi, Samilosni!"/>
		<aya index="23" text="On je Allah – nema drugog boga osim Njega, Vladar, Sveti, Onaj koji je bez nedostataka, Onaj koji svakoga osigurava, Onaj koji nad svim bdi, Silni, Uzvišeni, Gordi. Hvaljen neka je Allah, On je vrlo visoko iznad onih koje smatraju Njemu ravnim!"/>
		<aya index="24" text="On je Allah, Tvorac, Onaj koji iz ničega stvara, Onaj koji svemu daje oblik, On ima najljepša imena. Njega hvale onī na nebesima i na Zemlji, On je Silni i Mudri."/>
	</sura>
	<sura index="60" name="الممتحنة">
		<aya index="1" text="O vjernici, ako ste pošli da se na putu Mome borite i da naklonost Moju steknete, s Mojim i svojim neprijateljima ne prijateljujte i ljubav im ne poklanjajte – oni poriču Istinu koja vam dolazi i izgone Poslanika i vas samo zato što u Allaha, Gospodara vašeg, vjerujete. Vi im krišom ljubav poklanjate, a Ja znam i ono što tajite i ono što javno činite. Onaj od vas koji to bude činio s Pravog puta je skrenuo."/>
		<aya index="2" text="Ako vas se oni domognu, biće neprijatelji vaši i pružiće prema vama, u zloj namjeri, ruke svoje i jezičine svoje, i jedva će dočekati da postanete nevjernici."/>
		<aya index="3" text="Ni rodbina vaša ni djeca vaša neće vam biti od koristi, na Sudnjem danu On će vas razdvojiti; – a Allah dobro vidi ono što radite."/>
		<aya index="4" text="Divan uzor za vas je Ibrahim i oni koji su uz njega bili kada su narodu svome rekli: &quot;Mi s vama nemamo ništa, a ni sa onima kojima se, umjesto Allahu, klanjate; mi vas se odričemo, i neprijateljstvo i mržnja će između nas ostati sve dok ne budete u Allaha, Njega jedinog, vjerovali!&quot; – ali nisu riječi Ibrahimove ocu svome: &quot;Ja ću se moliti da ti oprosti, ali te ne mogu od Allaha odbraniti.&quot; – Gospodaru naš, u Tebe se uzdamo i Tebi se obraćamo i Tebi ćemo se vratiti."/>
		<aya index="5" text="Ne dopusti, Gospodaru naš, da nas nevjernicima staviš u iskušenje i oprosti nam, Gospodaru naš! Ti si, zaista, Silni i Mudri."/>
		<aya index="6" text="Oni su vama divan uzor – onima koji žele Allaha i onaj svijet. A onaj koji leđa okrene – pa, Allah, zaista, nije ni o kome ovisan i On je jedini hvale dostojan!"/>
		<aya index="7" text="Allah će sigurno uspostaviti ljubav između vas i onih s kojima ste u zavadi; Allah je svemoćan; Allah mnogo prašta i On je samilostan."/>
		<aya index="8" text="Allah vam ne zabranjuje da činite dobro i da budete pravedni prema onima koji ne ratuju protiv vas zbog vjere i koji vas iz zavičaja vašeg ne izgone – Allah, zaista, voli one koji su pravični –"/>
		<aya index="9" text="ali vam zabranjuje da prijateljujete sa onima koji ratuju protiv vas zbog vjere i koji vas iz zavičaja vašeg izgone i koji pomažu da budete prognani. Oni koji s njima prijateljuju sami sebi čine nepravdu."/>
		<aya index="10" text="O vjernici, kada vam vjernice kao muhadžirke dođu, ispitajte ih – a Allah dobro zna kakvo je vjerovanje njihovo – pa ako se uvjerite da su vjernice onda ih ne vraćajte nevjernicima: one njima nisu dopuštene, niti su oni njima dopušteni; a njima podajte ono što su potrošili. Nije vam grijeh da se njima ženite kad im vjenčane darove njihove date. U braku mnogoboškinje ne zadržavajte! Tražite ono što ste potrošili, a neka i oni traže ono što su potrošili! To je Allahov sud, On sudi među vama – a Allah sve zna i mudar je."/>
		<aya index="11" text="A ako neka od žena vaših nevjernicima umakne, i ako vi poslije u borbu s njima stupite, onda onima čije su žene umakle – vjenčane darove koje su im dali namirite. I bojte se Allaha, u koga vjerujete!"/>
		<aya index="12" text="O Vjerovjesniče, kada ti dođu vjernice da ti polože prisegu: da neće Allahu nikoga ravnim smatrati, i da neće krasti, i da neće bludničiti, i da neće djecu svoju ubijati, i da neće muževima tuđu djecu podmetati i da neće ni u čemu što je dobro poslušnost odricati – ti prisegu njihovu prihvati i moli Allaha da im oprosti; Allah, zaista, mnogo prašta, i On je milostiv."/>
		<aya index="13" text="O vjernici, ne prijateljujte s ljudima koji su protiv sebe Allahovu srdžbu izazvali; oni su izgubili nadu da će bilo kakvu nagradu na ovome svijetu imati, isto kao što su izgubili nadu nevjernici da će se njihovi umrli živi vratiti."/>
	</sura>
	<sura index="61" name="الصف">
		<aya index="1" text="Allaha hvali ono što je na nebesima i ono što je na Zemlji, On je Silni i Mudri!"/>
		<aya index="2" text="O vjernici, zašto jedno govorite, a drugo radite?"/>
		<aya index="3" text="O, kako je Allahu mrsko kada govorite riječi koje djela ne prate!"/>
		<aya index="4" text="Allah voli one koji se na Njegovu putu bore u redovima kao da su bedem čvrsti."/>
		<aya index="5" text="Kada Musa reče narodu svome: &quot;O narode moj, zašto me mučite, a dobro znate da sam ja Allahov poslanik vama!&quot; – i kad oni skrenuše u stranu, Allah učini da i srca njihova u stranu skrenu – a Allah neće ukazati na Pravi put narodu koji je ogrezao u grijehu."/>
		<aya index="6" text="A kada Isa, sin Merjemin, reče: &quot;O sinovi Israilovi, ja sam vam Allahov poslanik da vam potvrdim prije mene objavljeni Tevrat i da vam donesem radosnu vijest o poslaniku čije je ime Ahmed, koji će poslije mene doći&quot; – i kad im je on donio jasne dokaze, oni rekoše: &quot;Ovo je prava vradžbina!&quot;"/>
		<aya index="7" text="A ima li nepravednijeg od onoga koji o Allahu laži iznosi dok se u pravu vjeru poziva? – A Allah neće ukazati na Pravi put narodu koji nepravdu čini."/>
		<aya index="8" text="Oni žele utrnuti Allahovo svjetlo ustima svojim, a Allah će učiniti da svjetla Njegova uvijek bude, makar krivo bilo nevjernicima."/>
		<aya index="9" text="On po Poslaniku Svome šalje uputstvo i vjeru istinitu da bi je uzdigao iznad svih vjera, makar ne bilo pravo mnogobošcima."/>
		<aya index="10" text="O vjernici, hoćete li da vam ukažem na trgovinu, ona će vas spasiti patnje nesnosne:"/>
		<aya index="11" text="u Allaha i Poslanika Njegova vjerujte i imecima svojim i životima svojim na Allahovu putu se borite – to vam je, da znate, bolje –"/>
		<aya index="12" text="On će vam grijehe vaše oprostiti i u džennetske bašče vas, kroz koje će rijeke teći, uvesti, i u divne dvorove u edenskim vrtovima; to će biti uspjeh veliki,"/>
		<aya index="13" text="a daće vam i drugu blagodat koju jedva čekate: Allahovu pomoć i skoru pobjedu! Zato obraduj radosnom viješću vjernike!"/>
		<aya index="14" text="O vjernici, pomozite Allahovu vjeru, kao što su učenici rekli: &quot;Mi ćemo pomoći Allahovu vjeru!&quot; – kad ih je Isa, sin Merjemin, upitao: &quot;Hoćete li me pomoći Allaha radi?&quot; I neki od sinova Israilovih su povjerovali, a drugi nisu, pa smo Mi one koji su povjerovali – protiv neprijatelja njihova pomogli, i oni su pobijedili."/>
	</sura>
	<sura index="62" name="الجمعة">
		<aya index="1" text="Ono što je na nebesima i ono što je na Zemlji hvali Allaha, Vladara, Svetoga, Silnoga, Mudroga!"/>
		<aya index="2" text="On je neukima poslao Poslanika, jednog između njih, da im ajete Njegove kazuje i da ih očisti i da ih Knjizi i mudrosti nauči, jer su prije bili u očitoj zabludi,"/>
		<aya index="3" text="i drugima koji im se još nisu priključili – On je Silni i Mudri."/>
		<aya index="4" text="To je Allahova milost koju On daje onome kome hoće – a u Allaha je milost velika."/>
		<aya index="5" text="Oni kojima je naređeno da prema Tevratu postupaju, pa ne postupaju, slični su magarcu koji knjige nosi. O kako su loši oni koji poriču Allahove ajete! – A Allah neće ukazati na Pravi put narodu koji neće da vjeruje."/>
		<aya index="6" text="Reci: &quot;O Jevreji, ako tvrdite da ste vi od ljudi jedini Allahovi miljenici, onda smrt poželite, ako istinu govorite.&quot;"/>
		<aya index="7" text="A zbog onoga što ruke njihove čine neće je nikad poželjeti, Allah dobro zna nevjernike."/>
		<aya index="8" text="Reci: &quot;Smrt od koje bježite zaista će vas stići. Zatim ćete Onome koji poznaje i nevidljivi i vidljivi svijet vraćeni biti i On će vas o onome što ste radili obavijestiti.&quot;"/>
		<aya index="9" text="O vjernici, kada se u petak na molitvu pozove, kupoprodaju ostavite i pođite molitvu obaviti; to vam je bolje, neka znate!"/>
		<aya index="10" text="A kad se molitva obavi, onda se po zemlji raziđite i Allahovu blagodat tražite i Allaha mnogo spominjite, da biste postigli što želite."/>
		<aya index="11" text="Ali kad oni kakvu robu trgovačku ili veselje ugledaju, pohrle mu i tebe ostave sama da stojiš. Reci: &quot;Ono što je u Allaha bolje je i od veselja i od trgovine.&quot; – A Allah najbolju opskrbu daje."/>
	</sura>
	<sura index="63" name="المنافقون">
		<aya index="1" text="Kad ti licemjeri dolaze, oni govore: &quot;Mi tvrdimo da si ti, zaista, Allahov poslanik!&quot; – I Allah zna da si ti, zaista, Njegov poslanik, a Allah tvrdi i da su licemjeri pravi lašci."/>
		<aya index="2" text="Oni se iza zakletvi svojih zaklanjaju, pa od Allahova puta odvraćaju. Ružno je, doista, kako postupaju!"/>
		<aya index="3" text="To je zato što su vjernici bili, pa nevjernici postali, i onda su im srca zapečaćena, pa ne shvaćaju."/>
		<aya index="4" text="Kad ih pogledaš, njihov izgled te ushićuje; a kad progovore, ti slušaš riječi njihove, međutim, oni su kao šuplji naslonjeni balvani, i misle da je svaki povik protiv njih. Oni su pravi neprijatelji, pa ih se pričuvaj! Allah ih ubio, kuda se odmeću?!"/>
		<aya index="5" text="A kad im se rekne: &quot;Dođite, Allahov Poslanik će moliti da vam se oprosti&quot; – oni glavama svojim tresu i vidiš ih kako nadmeno odbijaju."/>
		<aya index="6" text="Isto im je – molio ti oprosta za njih ili ne molio, Allah im, zaista, neće oprostiti, Allah, doista, narodu nevjerničkom neće na Pravi put ukazati."/>
		<aya index="7" text="Oni govore: &quot;Ne udjeljujte ništa onima koji su uz Allahova Poslanika, da bi ga napustili!&quot; A blaga nebesa i Zemlje su Allahova, ali licemjeri neće da shvate."/>
		<aya index="8" text="Oni govore: &quot;Ako se vratimo u Medinu, sigurno će jači istjerati iz nje slabijeg!&quot; A snaga je u Allaha i Poslanika Njegova i u vjernīkā, ali licemjeri neće da znaju."/>
		<aya index="9" text="O vjernici, neka vas imanja vaša i djeca vaša ne zabave od sjećanja na Allaha. A oni koji to učine, biće izgubljeni."/>
		<aya index="10" text="I od onoga čime vas Mi opskrbljujemo udjeljujte prije nego nekom od vas smrt dođe, pa da onda rekne: &quot;Gospodaru moj, da me još samo kratko vrijeme zadržiš, pa da milostinju udjeljujem i da dobar budem!&quot;"/>
		<aya index="11" text="Allah, sigurno, neće ostaviti u životu nikoga kome smrtni čas njegov dođe; a Allah dobro zna ono što vi radite."/>
	</sura>
	<sura index="64" name="التغابن">
		<aya index="1" text="Ono što je na nebesima i ono što je na Zemlji hvali Allaha, Njemu – vlast i Njemu – pohvala; On sve može!"/>
		<aya index="2" text="On vas stvara, pa ste ili nevjernici ili vjernici. Sve što vi radite Allah dobro vidi."/>
		<aya index="3" text="On je nebesa i Zemlju mudro stvorio, i On vam obličje daje, i likove vaše čini lijepim, i Njemu će se sve vratiti."/>
		<aya index="4" text="On zna šta na nebesima i na Zemlji postoji i zna šta krijete i šta pokazujete; Allah zna svačije misli."/>
		<aya index="5" text="Zar do vas nije doprla vijest o onima koji još davno nisu vjerovali, pa su kobnost postupka svoga iskusili – a još ih i patnja nesnosna čeka –"/>
		<aya index="6" text="zato što su govorili kada su im poslanici njihovi jasne dokaze donosili: &quot;Zar da nas ljudi upućuju?&quot; I nisu vjerovali i glave su okretali; a Allahu niko nije potreban, Allah nije ni o kome ovisan, On je jedini hvale dostojan!"/>
		<aya index="7" text="Nevjernici tvrde da neće biti oživljeni. Reci: &quot;Hoćete, Gospodara mi moga, sigurno ćete biti oživljeni, pa o onome što ste radili, doista, biti obaviješteni!&quot; – a to je Allahu lahko –"/>
		<aya index="8" text="zato vjerujte u Allaha i Poslanika Njegova i u svjetlo koje objavljujemo, Allah dobro zna ono što vi radite."/>
		<aya index="9" text="A onoga dana kada vas On na onome svijetu sakupi, to će biti dan kada će vam biti jasno da ste sami sebe obmanuli. I On će preći preko hrđavih postupaka onoga ko je u Allaha vjerovao i dobra djela činio, i uvešće ga u džennetske bašče kroz koje će rijeke teći; u njima će vječno i zauvijek boraviti. To će uspjeh veliki biti!"/>
		<aya index="10" text="A oni koji nisu vjerovali i koji su ajete Naše poricali – biće stanovnici u vatri; u njoj će vječno ostati, a to će užasna sudbina biti!"/>
		<aya index="11" text="Nikakva nevolja se bez Allahove volje ne dogodi, a On će srce onoga koji u Allaha vjeruje uputiti – Allah sve dobro zna."/>
		<aya index="12" text="I pokoravajte se Allahu i Poslaniku Njegovu; a ako leđa okrenete, pa – Poslanik Naš je jedino dužan da jasno objavljuje."/>
		<aya index="13" text="Samo je Allah Bog! I neka se vjernici samo u Allaha pouzdaju!"/>
		<aya index="14" text="O vjernici, i među ženama vašim i djecom vašom, doista, imate neprijatelja, pa ih se pričuvajte! A ako preko toga pređete i opravdanje prihvatite i oprostite, pa – i Allah prašta i samilostan je."/>
		<aya index="15" text="Imanja vaša i djeca vaša su samo iskušenje, a u Allaha je nagrada velika;"/>
		<aya index="16" text="zato se Allaha bojte koliko god možete, i slušajte i pokoravajte se i milostinju udjeljujte – za svoje dobro. A oni koji budu sačuvani gramzljivosti, biće tî koji će uspjeti."/>
		<aya index="17" text="Ako Allahu drage volje zajam date, On će vam ga mnogostruko vratiti i oprostiće vam, jer Allah je blagodaran i blag."/>
		<aya index="18" text="Poznavalac je nevidljivog i vidljivog svijeta, Silni i Mudri."/>
	</sura>
	<sura index="65" name="الطلاق">
		<aya index="1" text="O Vjerovjesniče, kada htjednete žene pustiti, vi ih u vrijeme kada su čiste pustite, a onda vrijeme koje treba proći brojte i Allaha, Gospodara svoga, bojte se. Ne tjerajte ih iz stanova njihovih, a ni one neka ne izlaze, osim ako očito sramno djelo učine. To su Allahovi propisi. Onaj koji Allahove propise krši – sâm sebi nepravdu čini. Ti ne znaš, Allah može poslije toga priliku pružiti."/>
		<aya index="2" text="I dok traje vrijeme određeno za čekanje, vi ih ili na lijep način zadržite ili se velikodušno od njih konačno rastavite i kao svjedoke dvojicu vaših pravednih ljudi uzmite, i svjedočenje Allaha radi obavite! To je savjet za onoga koji u Allaha i u onaj svijet vjeruje – a onome koji se Allaha boji, On će izlaz naći"/>
		<aya index="3" text="i opskrbiće ga odakle se i ne nada; onome koji se u Allaha uzda, On mu je dosta. Allah će, zaista, ispuniti ono što je odlučio; Allah je svemu već rok odredio."/>
		<aya index="4" text="A one žene vaše koje su nadu u mjesečno pranje izgubile i one koje ga nisu ni dobile, one trebaju čekati tri mjeseca, ako niste znali. Trudne žene čekaju sve dok ne rode. – A onome ko se Allaha boji, On će sve što mu treba učiniti dostupnim."/>
		<aya index="5" text="To su, eto, Allahovi propisi, koje vam On objavljuje. A onome ko se bude Allaha bojao – On će preko ružnih postupaka njegovih preći i još mu veliku nagradu dati."/>
		<aya index="6" text="Njih ostavite da stanuju tamo gdje i vi stanujete, prema svojim mogućnostima, i ne činite im teškoće zato da biste ih stijesnili. Ako su trudne, dajte im izdržavanje sve dok se ne porode, a ako vam djecu doje, onda im dajte zasluženu nagradu sporazumjevši se međusobno na lijep način. A ako nastanu razmirice, neka mu onda druga doji dijete."/>
		<aya index="7" text="Neka imućan prema bogatstvu svome troši, a onaj koji je u oskudici – prema tome koliko mu je Allah dao, jer Allah nikoga ne zadužuje više nego što mu je dao; Allah će, sigurno, poslije tegobe, last dati."/>
		<aya index="8" text="A koliko se sela i gradova oglušilo o naređenje Gospodara njihova i poslanīkā Njegovih; Mi ćemo od njih zatražiti da nam potanko račun polože i užasnom kaznom ćemo ih kazniti;"/>
		<aya index="9" text="oni će pogubnost postupaka svojih iskusiti i propast će njihov kraj biti."/>
		<aya index="10" text="Allah je za njih neizdržljivu patnju pripremio, zato se bojte Allaha, o vi koji ste razumom obdareni, vi koji vjerujete! Allah vam je već poslao slavu,"/>
		<aya index="11" text="Poslanika, koji vam Allahove ajete jasne kazuje, da bi iz tmina na svjetlo izveo one koji vjeruju i dobra djela čine. A onoga koji bude u Allaha vjerovao i dobro činio – uvešće u džennetske bašče, kroz koje će rijeke teći, i vječno i zauvijek će u njima ostati, divnu će mu opskrbu Allah davati."/>
		<aya index="12" text="Allah je sedam nebesa i isto toliko zemalja stvorio; Njegovo naređenje na sve se njih odnosi, a nek znate da je Allah kadar sve i da Allah znanjem Svojim sve obuhvaća!"/>
	</sura>
	<sura index="66" name="التحريم">
		<aya index="1" text="O Vjerovjesniče, zašto sebi uskraćuješ ono što ti je Allah dozvolio – u nastojanju da žene svoje zadovoljiš? A Allah prašta i samilostan je."/>
		<aya index="2" text="Allah vam je propisao kako da svoje zakletve iskupite; Allah je vaš Gospodar; On sve zna i mudar je."/>
		<aya index="3" text="Kada je Vjerovjesnik jednoj od svojih žena jednu tajnu povjerio pa je ona odala – a Allah je to njemu otkrio – on joj je bio jedan dio kazao, a ostalo prešutio. I kad je on s tim nju upoznao, ona je upitala: &quot;A ko ti je to kazao?&quot; – on je rekao: &quot;Kazao mi je Onaj koji sve zna i kome ništa nije skriveno.&quot;"/>
		<aya index="4" text="Ako vas dvije učinite pokajanje Allahu, pa – vi ste bile učinile ono zbog čega ste se trebale pokajati. A ako se protiv njega udružite, pa – Allah je zaštitnik njegov, i Džibril, i čestiti vjernici; najposlije, i svi meleki će mu na pomoći biti."/>
		<aya index="5" text="Ako vas on pusti, Gospodar njegov će mu dati umjesto vas boljih žena od vas; odanih Allahu, vjernica, poslušnih Allahu, pokajnica, koje se Allaha boje, koje poste, udovica i djevojaka."/>
		<aya index="6" text="O vi koji vjerujete, sebe i porodice svoje čuvajte od vatre čije će gorivo ljudi i kamenje biti, i o kojoj će se meleki strogi i snažni brinuti, koji se onome što im Allah zapovjedi neće opirati, i koji će ono što im se naredi izvršiti."/>
		<aya index="7" text="O vi koji niste vjerovali, danas se ne pravdajte, kažnjavate se samo za ono što ste zaslužili."/>
		<aya index="8" text="O vi koji vjerujete, učinite pokajanje Allahu iskreno, da bi Gospodar vaš preko ružnih postupaka vaših prešao i da bi vas u džennetske bašče, kroz koje će rijeke teći, uveo, na Dan u kojem Allah neće osramotiti Vjerovjesnika i one koji su zajedno sa njim vjerovali; svjetlo njihovo će ići ispred njih i s njihove desne strane. &quot;Gospodaru naš&quot; – govoriće oni – &quot;učini potpunim svjetlo naše i oprosti nam jer Ti, doista, sve možeš.&quot;"/>
		<aya index="9" text="O Vjerovjesniče, bori se protiv nevjernika i licemjera i budi strog prema njima! Njihovo prebivalište biće Džehennem, a užasno je to boravište!"/>
		<aya index="10" text="Allah navodi kao pouku onima koji ne vjeruju ženu Nuhovu i ženu Lutovu: bile su udate za dva čestita roba Naša, ali su prema njima licemjerne bile – i njih dvojica im neće ništa moći kod Allaha pomoći, i reći će se: &quot;Ulazite vas dvije u vatru, sa onima koji ulaze!&quot;"/>
		<aya index="11" text="A onima koji vjeruju – Allah kao pouku navodi ženu faraonovu, kad je rekla: &quot;Gospodaru moj, sagradi mi kod Sebe kuću u Džennetu i spasi me od faraona i mučenja njegova, i izbavi me od naroda nepravednog!&quot;"/>
		<aya index="12" text="i Merjemu, kćer Imranovu, koja je nevinost svoju sačuvala, a Mi smo udahnuli u nju život i ona je u riječi Gospodara svoga i knjige Njegove vjerovala i od onih koji provode vrijeme u molitvi bila."/>
	</sura>
	<sura index="67" name="الملك">
		<aya index="1" text="Uzvišen je Onaj u čijoj je ruci vlast – On sve može! –"/>
		<aya index="2" text="Onaj koji je dao smrt i život da bi iskušao koji od vas će bolje postupati; – On je Silni, Onaj koji prašta,"/>
		<aya index="3" text="Onaj koji je sedam nebesa jedna iznad drugih stvorio – ti u onome što Milostivi stvara ne vidiš nikakva nesklada, pa ponovo pogledaj vidiš li ikakav nedostatak,"/>
		<aya index="4" text="zatim ponovo više puta pogledaj, pogled će ti se vratiti klonuo i umoran."/>
		<aya index="5" text="Mi smo vama najbliže nebo sjajnim zvijezdama ukrasili i učinili da vatra iz njih pogađa šejtane, za koje smo patnju u ognju pripremili."/>
		<aya index="6" text="A za one koji ne vjeruju u Gospodara svoga kazna je Džehennem, užasno je on boravište!"/>
		<aya index="7" text="Kad budu u nj bačeni, pucketanje njegovo će čuti, i on će ključati,"/>
		<aya index="8" text="skoro da se od bijesa raspadne. Kad god se koja gomila u nj baci, stražari u njemu će je upitati: &quot;Zar nije niko dolazio da vas opominje?&quot;"/>
		<aya index="9" text="&quot;Jest, dolazio nam je onaj koji nas je opominjao&quot; – odgovoriće – &quot;a mi smo poricali i govorili: 'Allah nije objavio ništa, vi ste u velikoj zabludi!'&quot;"/>
		<aya index="10" text="I reći će: &quot;Da smo slušali ili razmišljali, ne bismo među stanovnicima Džehennema bili!&quot;"/>
		<aya index="11" text="I oni će priznati da su bili nevjernici – pa, stanovnici Džehennema ognjenog daleko bili!"/>
		<aya index="12" text="Onima koji se Gospodara svoga boje i kad ih niko ne vidi – oprost i nagrada velika!"/>
		<aya index="13" text="Govorili vi tiho ili glasno – pa, On, sigurno, zna svačije misli!"/>
		<aya index="14" text="A kako i ne bi znao Onaj koji stvara, Onaj koji sve potanko zna, koji je o svemu obaviješten."/>
		<aya index="15" text="On vam je Zemlju pogodnom učinio, pa hodajte predjelima njezinim i hranite se onim što On daje, Njemu ćete poslije oživljenja odgovarati."/>
		<aya index="16" text="Jeste li sigurni da vas Onaj koji nebesima vlada neće u zemlju utjerati, kad se ona počne iznenada tresti?"/>
		<aya index="17" text="Ili, jeste li sigurni da Onaj koji nebesima vlada na vas neće vjetar s kamenjem poslati? Tada biste saznali kakva je prijetnja Moja!"/>
		<aya index="18" text="A poricali su i oni prije njih, pa kakva je samo bila kazna Moja!"/>
		<aya index="19" text="Zar oni ne vide ptice iznad sebe kako raširenih krila lete, a i skupljaju ih? Samo ih Milostivi drži; On, zaista, sve dobro vidi."/>
		<aya index="20" text="Ili, ko je taj koji će biti vojska vaša i vama pomoći, osim Milostivog? – Nevjernici su samo obmanuti."/>
		<aya index="21" text="Ili, ko je taj koji će vas nahraniti, ako On hranu Svoju uskrati? – Ali, oni su uporni u bahatosti i u bježanju od istine."/>
		<aya index="22" text="Da li je na ispravnijem putu onaj koji se idući spotiče ili onaj koji Pravim putem uspravno ide?"/>
		<aya index="23" text="Reci: &quot;On sve stvara i daje vam sluh i vid i pameti, a vi se malo zahvaljujete!&quot;"/>
		<aya index="24" text="Reci: &quot;On vas je po Zemlji razasuo i pred Njim ćete se sakupiti.&quot;"/>
		<aya index="25" text="A oni govore: &quot;Kad će već jednom ta prijetnja, ako istinu govorite?!&quot;"/>
		<aya index="26" text="Reci: &quot;Sam Allah zna! A ja sam dužan samo da javno opominjem.&quot;"/>
		<aya index="27" text="Kad je izbliza ugledaju, jad će prekriti lica onih koji nisu vjerovali i biće rečeno: &quot;Evo, ovo je ono što ste požurivali!&quot;"/>
		<aya index="28" text="Reci: &quot;Kažite vi meni: ako Allah pošalje smrt meni i onima koji su sa mnom, ili ako nam se smiluje, ko će nevjernike od neizdržljive patnje zaštititi?&quot;"/>
		<aya index="29" text="Reci: &quot;On je Milostivi, u Njega vjerujemo i na Njega se oslanjamo, a vi ćete, sigurno, saznati ko je u očitoj zabludi.&quot;"/>
		<aya index="30" text="Reci: &quot;Šta mislite, ako vam vode presuše – ko će vam tekuću vodu dati?&quot;"/>
	</sura>
	<sura index="68" name="القلم">
		<aya index="1" text="Nūn. Tako Mi kalema i onoga što oni pišu,"/>
		<aya index="2" text="ti nisi, milošću Gospodara svoga, lud;"/>
		<aya index="3" text="ti ćeš, sigurno, nagradu neprekidnu dobiti,"/>
		<aya index="4" text="jer ti si, zaista, najljepše ćudi"/>
		<aya index="5" text="i ti ćeš vidjeti, a i oni će vidjeti,"/>
		<aya index="6" text="ko je od vas lud."/>
		<aya index="7" text="Gospodar tvoj dobro zna onoga koji je s puta Njegova skrenuo i On dobro zna one koji su na Pravome putu,"/>
		<aya index="8" text="zato ne slušaj one koji neće da vjeruju,"/>
		<aya index="9" text="oni bi jedva dočekali da ti popustiš, pa bi i oni popustili,"/>
		<aya index="10" text="i ne slušaj nijednog krivokletnika, prezrena,"/>
		<aya index="11" text="klevetnika, onoga koji tuđe riječi prenosi,"/>
		<aya index="12" text="škrca, nasilnika, velikog grješnika,"/>
		<aya index="13" text="surova i, osim toga, u tuđe pleme uljeza,"/>
		<aya index="14" text="samo zato što je bogat i što ima mnogo sinova,"/>
		<aya index="15" text="koji govori, kad mu se ajeti Naši kazuju: &quot;To su samo naroda drevnih priče!&quot;"/>
		<aya index="16" text="Na nos ćemo Mi njemu biljeg utisnuti!"/>
		<aya index="17" text="Mi smo ih na kušnju stavili, kao što smo vlasnike jedne bašče na kušnju stavili kad su se zakleli da će je, sigurno, rano izjutra obrati"/>
		<aya index="18" text="a nisu rekli: &quot;Ako Bog da!&quot;"/>
		<aya index="19" text="I dok su oni spavali, nju od Gospodara tvoga zadesi nesreća"/>
		<aya index="20" text="i ona osvanu opustošena."/>
		<aya index="21" text="A u zoru oni su jedni druge dozivali:"/>
		<aya index="22" text="&quot;Poranite u bašču svoju ako je mislite obrati!&quot;"/>
		<aya index="23" text="I oni krenuše tiho razgovarajući:"/>
		<aya index="24" text="&quot;Neka vam danas u nju nikako nijedan siromah ne ulazi!&quot;"/>
		<aya index="25" text="I oni poraniše uvjereni da će moći to provesti,"/>
		<aya index="26" text="a kad je ugledaše, povikaše: &quot;Mi smo zalutali;"/>
		<aya index="27" text="ali ne, ne – svega smo lišeni!&quot;"/>
		<aya index="28" text="Ponajbolji između njih reče: &quot;Nisam li vam ja govorio da je trebalo na Allaha misliti!&quot;"/>
		<aya index="29" text="&quot;Hvaljen neka je Gospodar naš!&quot; – rekoše – &quot;mi smo, uistinu, nepravedni bili!&quot;"/>
		<aya index="30" text="I onda počeše jedni druge koriti."/>
		<aya index="31" text="&quot;Teško nama!&quot; – govorili su – &quot;mi smo, zaista, obijesni bili;"/>
		<aya index="32" text="Gospodar naš nam može bolju od nje dati, samo od Gospodara našeg mi se nadamo naknadi!&quot;"/>
		<aya index="33" text="Eto takva je bila kazna, a na onome je svijetu, nek znaju, kazna još veća!"/>
		<aya index="34" text="Za one koji se budu bojali Allaha biće, zaista, dženneti uživanja u Gospodara njihova –"/>
		<aya index="35" text="zar ćemo muslimane sa nevjernicima izjednačiti?!"/>
		<aya index="36" text="Šta vam je, kako rasuđujete?"/>
		<aya index="37" text="Imate li vi Knjigu, pa u njoj čitate"/>
		<aya index="38" text="da ćete imati ono što vi izaberete?"/>
		<aya index="39" text="Ili, zar smo vam se zakleli zakletvama koje će do Sudnjeg dana vrijediti da ćete ono što vi odredite imati?"/>
		<aya index="40" text="Upitaj ih ko je od njih jamac za to."/>
		<aya index="41" text="Ili, imaju li oni druge jamce? Pa neka jamce svoje dovedu, ako govore istinu."/>
		<aya index="42" text="Na Dan kada bude nepodnošljivo i kada budu pozvani da licem na tle padnu pa ne budu mogli,"/>
		<aya index="43" text="oborenih pogleda i sasvim poniženi biće nevjernici – a bili su pozivani da licem na tle padaju dok su živi i zdravi bili."/>
		<aya index="44" text="Zato ostavi Mene i one koji ovaj Govor poriču, Mi ćemo ih postepeno odakle se i ne nadaju patnji približavati"/>
		<aya index="45" text="i vremena im davati, jer je obmana Moja, zaista, jaka!"/>
		<aya index="46" text="Tražiš li ti od njih nagradu, pa su nametom opterećeni?"/>
		<aya index="47" text="Ili je u njih iskonska knjiga, pa prepisuju?"/>
		<aya index="48" text="Ti strpljivo čekaj presudu Gospodara svoga i ne budi kao Zunnun koji je u ogorčenju zavapio."/>
		<aya index="49" text="I da ga nije stigla Allahova milost, na pusto mjesto bi izbačen bio i prijekor bi zaslužio,"/>
		<aya index="50" text="ali, Gospodar njegov ga je odabrao i učinio ga jednim od onih koji su dobri."/>
		<aya index="51" text="Skoro da te nevjernici pogledima svojim obore kad Kur'an slušaju, govoreći: &quot;On je, uistinu, luda!&quot;"/>
		<aya index="52" text="A Kur'an je svijetu cijelome opomena!"/>
	</sura>
	<sura index="69" name="الحاقة">
		<aya index="1" text="Čas neizbježni,"/>
		<aya index="2" text="šta je Čas neizbježni,"/>
		<aya index="3" text="i otkud ti znaš šta je Čas neizbježni?"/>
		<aya index="4" text="Semud i Ad su Smak svijeta poricali"/>
		<aya index="5" text="pa je Semud uništen glasom strahovitim,"/>
		<aya index="6" text="a Ad uništen vjetrom ledenim, silovitim,"/>
		<aya index="7" text="kome je On vlast nad njima sedam noći i osam dana uzastopnih bio prepustio, pa si u njima ljude povaljane kao šuplja datulina debla vidio,"/>
		<aya index="8" text="i vidiš li da je iko od njih ostao?"/>
		<aya index="9" text="A došli su faraon, i oni prije njega, i zbog odvratnih postupaka izvrnuta naselja,"/>
		<aya index="10" text="i protiv poslanika Gospodara svoga se dizali, pa ih je On ne može biti teže kaznio."/>
		<aya index="11" text="Mi smo vas, kada je voda preplavila sve, u lađi nosili"/>
		<aya index="12" text="da vam to poukom učinimo i da to od zaborava sačuva uho koje pamti."/>
		<aya index="13" text="A kada se jednom u Rog puhne,"/>
		<aya index="14" text="pa se Zemlja i brda dignu i od jednog udara zdrobe,"/>
		<aya index="15" text="toga dana će se Smak svijeta dogoditi"/>
		<aya index="16" text="i nebo će se razdvojiti – tada će labavo biti –"/>
		<aya index="17" text="i meleki će na krajevima njegovim stajati, a prijesto Gospodara tvoga će tog dana iznad njih osmerica držati."/>
		<aya index="18" text="Tada ćete ispitivani biti, i nijedna tajna vaša neće sakrivena ostati:"/>
		<aya index="19" text="onaj kome se knjiga njegova u desnu ruku njegovu dâ – reći će: &quot;Evo vam, čitajte knjigu moju,"/>
		<aya index="20" text="ja sam čvrsto vjerovao da ću račun svoj polagati.&quot;"/>
		<aya index="21" text="I on će biti u životu zadovoljnom,"/>
		<aya index="22" text="u Džennetu predivnom,"/>
		<aya index="23" text="čiji će plodovi nadohvat ruke biti."/>
		<aya index="24" text="&quot;Jedite i pijte radosni, za ono što ste u danima minulim zaradili!&quot;"/>
		<aya index="25" text="A onaj kome se dâ knjiga u lijevu ruku njegovu reći će: &quot;Kamo sreće da mi knjiga moja ni data nije"/>
		<aya index="26" text="i da ni saznao nisam za obračun svoj!"/>
		<aya index="27" text="Kamo sreće da me je smrt dokrajčila –"/>
		<aya index="28" text="bogatstvo moje mi nije od koristi,"/>
		<aya index="29" text="snage moje nema više!&quot;"/>
		<aya index="30" text="&quot;Držite ga i u okove okujte,"/>
		<aya index="31" text="zatim ga samo u vatri pržite,"/>
		<aya index="32" text="a onda ga u sindžire sedamdeset lakata duge vežite,"/>
		<aya index="33" text="jer on u Allaha Velikog nije vjerovao"/>
		<aya index="34" text="i da se nahrani nevoljnik – nije nagovarao;"/>
		<aya index="35" text="zato on danas ovdje nema prisna prijatelja"/>
		<aya index="36" text="ni drugog jela osim pomija,"/>
		<aya index="37" text="koje će samo nevjernici jesti.&quot;"/>
		<aya index="38" text="A Ja se kunem onim što vidite"/>
		<aya index="39" text="i onim što ne vidite,"/>
		<aya index="40" text="Kur'an je, doista, govor objavljen plemenitom Poslaniku,"/>
		<aya index="41" text="a nije govor nikakva pjesnika – kako vi nikako ne vjerujete!"/>
		<aya index="42" text="i nisu riječi nikakva proroka – kako vi malo razmišljate!"/>
		<aya index="43" text="Objava je on od Gospodara svjetova!"/>
		<aya index="44" text="A da je on o Nama kojekakve riječi iznosio,"/>
		<aya index="45" text="Mi bismo ga za desnu ruku uhvatili,"/>
		<aya index="46" text="a onda mu žilu kucavicu presjekli,"/>
		<aya index="47" text="i niko ga između vas ne bi mogao od toga odbraniti."/>
		<aya index="48" text="Pouka je Kur'an onima koji budu Allahova naređenja izvršavali, a zabrānā se klonili –"/>
		<aya index="49" text="A Mi, sigurno, znamo da neki od vas neće u nj vjerovati –"/>
		<aya index="50" text="i on će biti uzrok jadu nevjernika,"/>
		<aya index="51" text="a on je, doista, sama istina"/>
		<aya index="52" text="zato ti hvali ime Gospodara tvoga, Veličanstvenoga!"/>
	</sura>
	<sura index="70" name="المعارج">
		<aya index="1" text="Neko je zatražio da se kazna izvrši"/>
		<aya index="2" text="nad nevjernicima – niko ne može spriječiti"/>
		<aya index="3" text="da to Allah, Gospodar nebesa, ne učini,"/>
		<aya index="4" text="k Njemu se penju meleki i Džibril u danu koji pedeset hiljada godina traje,"/>
		<aya index="5" text="zato ti budi strpljiv ne jadikujući."/>
		<aya index="6" text="Oni misle da se dogoditi neće,"/>
		<aya index="7" text="a Mi znamo da sigurno hoće,"/>
		<aya index="8" text="onoga Dana kada nebo bude kao talog od zejtina,"/>
		<aya index="9" text="a brda kao vuna šarena,"/>
		<aya index="10" text="kada bližnji neće bližnjega ništa pitati,"/>
		<aya index="11" text="iako će jedni druge vidjeti. Nevjernik bi jedva dočekao da se od patnje toga Dana iskupi sinovima svojim,"/>
		<aya index="12" text="i ženom svojom, i bratom svojim,"/>
		<aya index="13" text="i porodicom svojom koja ga štiti,"/>
		<aya index="14" text="i svima ostalima na Zemlji – samo da se izbavi."/>
		<aya index="15" text="Nikada! Ona će buktinja sāmā biti"/>
		<aya index="16" text="koja će udove čupati,"/>
		<aya index="17" text="zvaće onoga ko je glavu okretao i izbjegavao"/>
		<aya index="18" text="i zgrtao i skrivao."/>
		<aya index="19" text="Čovjek je, uistinu, stvoren malodušan:"/>
		<aya index="20" text="kada ga nevolja snađe – brižan je,"/>
		<aya index="21" text="a kada mu je dobro – nepristupačan je,"/>
		<aya index="22" text="osim vjernika,"/>
		<aya index="23" text="koji molitve svoje budu na vrijeme obavljali,"/>
		<aya index="24" text="i oni u čijim imecima bude određen dio"/>
		<aya index="25" text="za onoga koji prosi i za onoga koji ne prosi,"/>
		<aya index="26" text="i oni koji u onaj svijet budu vjerovali,"/>
		<aya index="27" text="i oni koji od kazne Gospodara svoga budu strahovali –"/>
		<aya index="28" text="a od kazne Gospodara svoga niko nije siguran –"/>
		<aya index="29" text="i oni koji stidna mjesta svoja budu čuvali"/>
		<aya index="30" text="i živjeli jedino sa ženama svojim ili sa onima koje su u vlasništvu njihovu – oni, doista, prijekor ne zaslužuju –"/>
		<aya index="31" text="a oni koji traže izvan toga, oni u grijeh upadaju,"/>
		<aya index="32" text="i oni koji povjerene im amanete budu čuvali i obaveze svoje ispunjavali,"/>
		<aya index="33" text="i oni koji dug svjedočenja svoga budu izvršavali,"/>
		<aya index="34" text="i oni koji molitve svoje budu revnosno obavljali –"/>
		<aya index="35" text="oni će u džennetskim baščama biti počašćeni."/>
		<aya index="36" text="Zašto se nevjernici prema tebi žure,"/>
		<aya index="37" text="zdesna i slijeva, u gomilama?!"/>
		<aya index="38" text="Kako svaki od njih žudi da u Džennet uživanja uđe?"/>
		<aya index="39" text="Nikada! Mi ih stvaramo, od čega – oni znaju!"/>
		<aya index="40" text="I Ja se kunem Gospodarom istōkā i zāpadā da ih možemo"/>
		<aya index="41" text="boljim od njih zamijeniti i niko Nas u tome ne može spriječiti."/>
		<aya index="42" text="Zato ih ostavi neka se napričaju i nazabavljaju dok Dan kojim im se prijeti ne dočekaju,"/>
		<aya index="43" text="Dan u kome će žurno kao da kumirima hrle iz grobova izići,"/>
		<aya index="44" text="oborenih pogleda i poniženjem ophrvani. To će biti onaj Dan kojim im se stalno prijeti!"/>
	</sura>
	<sura index="71" name="نوح">
		<aya index="1" text="Mi smo poslali Nuha narodu njegovu: &quot;Opominji narod svoj prije nego što ga stigne patnja nesnosna!&quot;"/>
		<aya index="2" text="&quot;O narode moj&quot; – govorio je on – &quot;ja vas otvoreno opominjem:"/>
		<aya index="3" text="Allahu se klanjajte i Njega se bojte i meni poslušni budite,"/>
		<aya index="4" text="On će vam grijehe vaše oprostiti i u životu vas do određenog časa ostaviti, a kada Allahov određeni čas dođe zaista se neće, neka znate, odgoditi.&quot;"/>
		<aya index="5" text="On reče: &quot;Gospodaru moj, ja sam narod svoj i noću i danju, doista, pozivao,"/>
		<aya index="6" text="ali ga je pozivanje moje još više udaljilo."/>
		<aya index="7" text="I kad god sam ih pozivao da im oprostiš, prste su svoje u uši stavljali i haljinama svojim se pokrivali – bili su uporni i pretjerano oholi."/>
		<aya index="8" text="Zatim, ja sam ih otvoreno pozivao,"/>
		<aya index="9" text="a onda sam im javno objavljivao i u povjerenju im šaputao,"/>
		<aya index="10" text="i govorio: 'Tražite od Gospodara svoga oprost jer On, doista, mnogo prašta;"/>
		<aya index="11" text="On će vam kišu obilnu slati"/>
		<aya index="12" text="i pomoći će vas imanjima i sinovima, i daće vam bašče, i rijeke će vam dati."/>
		<aya index="13" text="Šta vam je, zašto se Allahove sile ne bojite,"/>
		<aya index="14" text="a On vas postepeno stvara?!"/>
		<aya index="15" text="Zar ne vidite kako je Allah sedam nebesa, jedno iznad drugog, stvorio,"/>
		<aya index="16" text="i na njima Mjesec svijetlim dao, a Sunce svjetiljkom učinio?"/>
		<aya index="17" text="Allah vas od zemlje poput bilja stvara,"/>
		<aya index="18" text="zatim vas u nju vraća i iz nje će vas, sigurno, izvesti."/>
		<aya index="19" text="Allah vam je Zemlju učinio ravnom,"/>
		<aya index="20" text="da biste po njoj hodili putevima prostranim.'&quot;"/>
		<aya index="21" text="Nuh reče: &quot;Gospodaru moj, oni mene ne slušaju i povode se za onima čija bogatstva i djeca samo njihovu propast uvećavaju"/>
		<aya index="22" text="i spletke velike snuju"/>
		<aya index="23" text="i govore: 'Nikako božanstva svoja ne ostavljajte, i nikako ni Vedda, ni Suvaa, a ni Jegusa, ni Jeuka, ni Jesra ne napuštajte!',"/>
		<aya index="24" text="a već su mnoge u zabludu doveli, pa Ti njima, inadžijama, samo propast povećaj!&quot;"/>
		<aya index="25" text="I oni su zbog grijehova svojih potopljeni i u vatru će biti uvedeni i nikoga sebi, osim Allaha, kao pomagača neće naći."/>
		<aya index="26" text="I Nuh reče: &quot;Gospodaru moj, ne ostavi na Zemlji nijednog nevjernika,"/>
		<aya index="27" text="jer, ako ih ostaviš, oni će robove Tvoje u zabludu zavoditi i samo će grješnika i nevjernika rađati!"/>
		<aya index="28" text="Gospodaru moj, oprosti meni, i roditeljima mojim, i onome koji kao vjernik u dom moj uđe, i vjernicima i vjernicama, a nevjernicima samo propast povećaj!&quot;"/>
	</sura>
	<sura index="72" name="الجن">
		<aya index="1" text="Reci: &quot;Meni je objavljeno da je nekoliko džina prisluškivalo i reklo: 'Mi smo, doista, Kur'an, koji izaziva divljenje, slušali,"/>
		<aya index="2" text="koji na Pravi put upućuje – i mi smo u nj povjerovali i više nikoga nećemo Gospodaru našem ravnim smatrati,"/>
		<aya index="3" text="a On nije – neka uzvišeno bude dostojanstvo Gospodara našeg! – uzeo Sebi ni drúge ni djeteta;"/>
		<aya index="4" text="jedan naš bezumnik je o Allahu laži govorio,"/>
		<aya index="5" text="a mi smo mislili da ni ljudi ni džini o Allahu laži ne govore;"/>
		<aya index="6" text="i bilo je ljudi koji su pomoć od džina tražili, pa su im tako obijest povećali;"/>
		<aya index="7" text="i oni misle, kao što i vi mislite, da Allah nikoga neće oživiti;"/>
		<aya index="8" text="i mi smo nastojali da nebo dotaknemo i utvrdili smo da je moćnih čuvara i zvijezda padalica puno;"/>
		<aya index="9" text="i sjedili smo okolo njega po busijama da bismo što čuli, ali će onaj, ko sada prisluškuje, na zvijezdu padalicu koja vreba naići;"/>
		<aya index="10" text="i mi ne znamo da li se onima na Zemlji želi zlo ili im Gospodar njihov želi dobro;"/>
		<aya index="11" text="a među nama ima i dobrih i onih koji to nisu, ima nas vrsta različitih;"/>
		<aya index="12" text="i mi znamo da ne možemo Allahu na Zemlji umaći i da od Njega ne možemo pobjeći;"/>
		<aya index="13" text="i mi smo, čim smo Kur'an čuli, u nj povjerovali; a ko u Gospodara svoga vjeruje, ni štete ni nepravde ne treba se bojati;"/>
		<aya index="14" text="i ima nas muslimana, a ima nas zalutalih; oni koji islam prihvate Pravi put su izabrali,"/>
		<aya index="15" text="a nevjernici će u Džehennemu gorivo biti.'&quot;"/>
		<aya index="16" text="A da se Pravog puta drže, Mi bismo ih vodom obilnom pojili,"/>
		<aya index="17" text="da bismo ih time na kušnju stavili; a onoga ko neće da se Gospodaru svome klanja On će patnju tešku uvesti."/>
		<aya index="18" text="Džamije su Allaha radi, i ne molite se, pored Allaha, nikome!"/>
		<aya index="19" text="A kad je Allahov rob ustao da Mu se pomoli, oni su se u gomilama oko njega tiskati stali."/>
		<aya index="20" text="Reci: &quot;Ja se samo Gospodaru svome klanjam, i nikoga Njemu ravnim ne smatram.&quot;"/>
		<aya index="21" text="Reci: &quot;Ja nisam u stanju da od vas kakvu štetu otklonim niti da nekom od vas kakvu korist pribavim.&quot;"/>
		<aya index="22" text="Reci: &quot;Mene niko od Allahove kazne ne može u zaštitu uzeti; samo u Njega ja mogu utočište naći –"/>
		<aya index="23" text="samo mogu oglasiti ono što je od Allaha i poslanice Njegove.&quot; A onoga koji Allahu i Poslaniku Njegovu ne bude poslušan sigurno čeka vatra džehennemska; u njoj će vječno i zauvijek ostati."/>
		<aya index="24" text="I kada oni dožive ono čime im se prijeti, saznaće ko je slabiji i brojem manji."/>
		<aya index="25" text="Reci: &quot;Ja ne znam da li će uskoro biti ono čime vam se prijeti ili je Gospodar moj odredio da će to poslije dugo vremena biti,"/>
		<aya index="26" text="On tajne zna i On tajne Svoje ne otkriva nikome,"/>
		<aya index="27" text="osim onome koga On za poslanika odabere; zato On i ispred njega i iza njega postavlja one koji će ga čuvati"/>
		<aya index="28" text="da bi pokazao da su poslanice Gospodara svoga dostavili, On u tančine zna ono što je u njih, On zna broj svega što postoji."/>
	</sura>
	<sura index="73" name="المزمل">
		<aya index="1" text="O ti, umotani! –"/>
		<aya index="2" text="probdij noć, osim maloga dijela;"/>
		<aya index="3" text="polovinu njezinu ili malo manje od nje;"/>
		<aya index="4" text="ili malo više od nje, i izgovaraj Kur'an pažljivo,"/>
		<aya index="5" text="Mi ćemo ti, doista, teške riječi slati –"/>
		<aya index="6" text="ta ustajanje noću, zaista, jače djeluje i izgovara se jasnije,"/>
		<aya index="7" text="a ti danju, doista, imaš mnogo posla."/>
		<aya index="8" text="I spominji ime Gospodara svoga i Njemu se potpuno posveti –"/>
		<aya index="9" text="On je Gospodar istoka i zapada, nema boga osim Njega, i Njega uzmi za zaštitnika!"/>
		<aya index="10" text="I otrpi ono što oni govore i izbjegavaj ih na prikladan način,"/>
		<aya index="11" text="a Mene ostavi onima koji te u laž ugone, koji raskošno žive i daj im malo vremena;"/>
		<aya index="12" text="biće u Nas, doista, okova i ognja,"/>
		<aya index="13" text="i jela koje u grlu zastaje, i patnje nesnosne"/>
		<aya index="14" text="na Dan kada se Zemlja i planine zatresu, i planine – pješčani humci razbacani postanu."/>
		<aya index="15" text="Mi smo vam, zaista, poslali Poslanika da bi svjedočio protiv vas isto onako kao što smo i faraonu poslanika poslali,"/>
		<aya index="16" text="ali faraon nije poslušao poslanika, pa smo ga teškom kaznom kaznili."/>
		<aya index="17" text="Kako ćete se, ako ostanete nevjernici, sačuvati Dana koji će djecu sijedom učiniti?!"/>
		<aya index="18" text="Nebo će se toga dana rascijepiti, prijetnja Njegova će se ispuniti."/>
		<aya index="19" text="To je, doista, pouka; i ko hoće, put ka Gospodaru svome će izabrati."/>
		<aya index="20" text="Gospodar tvoj, sigurno, zna da ti u molitvi provodiš manje od dvije trećine noći, polovinu njezinu ili trećinu njezinu, a i neki od onih koji su uz tebe. Allah određuje dužinu noći i dana, On zna da vi to ne umijete izračunati pa vam prašta, a vi iz Kur'ana učite ono što je lahko; On zna da će među vama biti bolesnih, i onih koji će po svijetu putovati i Allahove blagodati tražiti, i onih koji će se na Allahovu putu boriti – zato izgovarajte iz njega ono što vam je lahko, i molitvu obavljajte, i milostinju udjeljujte, i draga srca Allahu zajam dajte! A dobro koje za sebe unaprijed osigurate naći ćete kod Allaha još većim i dobićete još veću nagradu. I molite Allaha da vam oprosti, jer Allah prašta i milostiv je."/>
	</sura>
	<sura index="74" name="المدثر">
		<aya index="1" text="O ti, pokriveni!"/>
		<aya index="2" text="Ustani i opominji!"/>
		<aya index="3" text="I Gospodara svoga veličaj!"/>
		<aya index="4" text="I haljine svoje očisti!"/>
		<aya index="5" text="I kumīrā se kloni!"/>
		<aya index="6" text="I ne prigovaraj držeći da je mnogo!"/>
		<aya index="7" text="I radi Gospodara svoga trpi!"/>
		<aya index="8" text="A kada se u Rog puhne –"/>
		<aya index="9" text="biće to naporan dan"/>
		<aya index="10" text="nevjernicima, neće biti lagahan."/>
		<aya index="11" text="Meni ostavi onoga koga sam Ja izuzetkom učinio"/>
		<aya index="12" text="i bogatstvo mu ogromno dao"/>
		<aya index="13" text="i sinove koji su s njim"/>
		<aya index="14" text="i čast i ugled mu pružio –"/>
		<aya index="15" text="i još žudi da uvećam!"/>
		<aya index="16" text="Nikako! On, doista, prkosi ajetima Našim –"/>
		<aya index="17" text="a naprtiću Ja njemu teškoće,"/>
		<aya index="18" text="jer je smišljao i računao –"/>
		<aya index="19" text="i, proklet bio, kako je proračunao!"/>
		<aya index="20" text="i još jednom, proklet bio, kako je proračunao! –"/>
		<aya index="21" text="Zatim je pogledao"/>
		<aya index="22" text="pa se onda smrknuo i namrštio"/>
		<aya index="23" text="i potom se okrenuo i uzoholio,"/>
		<aya index="24" text="i rekao: &quot;Ovo nije ništa drugo do vradžbina koja se nasljeđuje,"/>
		<aya index="25" text="ovo su samo čovjekove riječi!&quot;"/>
		<aya index="26" text="U Sekar ću Ja njega baciti –"/>
		<aya index="27" text="a znaš li ti šta je Sekar?"/>
		<aya index="28" text="Ništa on neće poštedjeti,"/>
		<aya index="29" text="kože će crnim učiniti,"/>
		<aya index="30" text="nad njim su devetnaesterica."/>
		<aya index="31" text="Mi smo čuvarima vatre meleke postavili i odredili broj njihov kao iskušenje onima koji ne vjeruju, da se oni kojima je Knjiga data uvjere, i da se onima koji vjeruju vjerovanje učvrsti, i da oni kojima je Knjiga data i oni koji su vjernici ne sumnjaju, i da oni čija su srca bolesna i oni koji su nevjernici – kažu: &quot;Šta je Allah htio ovim primjerom?&quot; Tako Allah ostavlja u zabludi onoga koga hoće, i na Pravi put ukazuje onome kome hoće. A vojske Gospodara tvoga samo On zna. I Sekar je ljudima samo opomena."/>
		<aya index="32" text="I tako Mi Mjeseca,"/>
		<aya index="33" text="i noći kada mine,"/>
		<aya index="34" text="i zore kada svane –"/>
		<aya index="35" text="on je, zaista, najveća nevolja,"/>
		<aya index="36" text="ljudima je opomena –"/>
		<aya index="37" text="onome između vas koji želi učiniti dobro ili onome koji ne želi!"/>
		<aya index="38" text="Svaki čovjek je odgovoran za ono što je radio,"/>
		<aya index="39" text="osim sretnīkā,"/>
		<aya index="40" text="oni će se u džennetskim baščama raspitivati"/>
		<aya index="41" text="o nevjernicima:"/>
		<aya index="42" text="&quot;Šta vas je u Sekar dovelo?&quot;"/>
		<aya index="43" text="&quot;Nismo&quot; – reći će – &quot;bili od onih koji su molitvu obavljali"/>
		<aya index="44" text="i od onih koji su siromahe hranili,"/>
		<aya index="45" text="i u besposlice smo se sa besposlenjacima upuštali,"/>
		<aya index="46" text="i Sudnji dan smo poricali,"/>
		<aya index="47" text="sve dok nam smrt nije došla.&quot;"/>
		<aya index="48" text="Njima posredovanje posrednika neće biti od koristi."/>
		<aya index="49" text="Pa zašto oni pouku izbjegavaju,"/>
		<aya index="50" text="kao da su divlji magarci preplašeni"/>
		<aya index="51" text="koji od onih koji ih progone bježe."/>
		<aya index="52" text="Da! Svaki čovjek bi od njih htio da mu se daju listovi rašireni."/>
		<aya index="53" text="Nikada, jer oni se onoga svijeta ne plaše!"/>
		<aya index="54" text="Uistinu! Kur'an je pouka,"/>
		<aya index="55" text="i ko hoće, na umu će ga imati,"/>
		<aya index="56" text="a na umu će ga imati samo ako Allah bude htio, On je jedini dostojan da Ga se boje i On jedini prašta."/>
	</sura>
	<sura index="75" name="القيامة">
		<aya index="1" text="Kunem se Danom kada Smak svijeta nastupi"/>
		<aya index="2" text="i kunem se dušom koja sebe kori."/>
		<aya index="3" text="Zar čovjek misli da kosti njegove nećemo sakupiti?"/>
		<aya index="4" text="Hoćemo, Mi možemo stvoriti jagodice prsta njegovih ponovo."/>
		<aya index="5" text="Ali, čovjek hoće dok je živ da griješi,"/>
		<aya index="6" text="pa pita: &quot;Kada će Smak svijeta biti?&quot;"/>
		<aya index="7" text="Kad se pogled od straha ukoči"/>
		<aya index="8" text="i Mjesec pomrači"/>
		<aya index="9" text="i Sunce i Mjesec spoje –"/>
		<aya index="10" text="tog dana čovjek će povikati: &quot;Kuda da se bježi?&quot;"/>
		<aya index="11" text="Nikuda! Utočišta nema."/>
		<aya index="12" text="Toga dana biće Gospodaru tvome prepušten,"/>
		<aya index="13" text="toga dana čovjek će o onome što je pripremio, a što propustio obaviješten biti,"/>
		<aya index="14" text="sam čovjek će protiv sebe svjedočiti,"/>
		<aya index="15" text="uzalud će mu biti što će opravdanja svoja iznositi."/>
		<aya index="16" text="Ne izgovaraj Kur'an jezikom svojim da bi ga što prije zapamtio,"/>
		<aya index="17" text="Mi smo dužni da ga saberemo da bi ga ti čitao."/>
		<aya index="18" text="A kada ga čitamo, ti prati čitanje njegovo,"/>
		<aya index="19" text="a poslije, Mi smo dužni da ga objasnimo."/>
		<aya index="20" text="Uistinu, vi ovaj prolazni svijet volite,"/>
		<aya index="21" text="a o onom drugom brigu ne vodite."/>
		<aya index="22" text="Toga dana će neka lica blistava biti,"/>
		<aya index="23" text="u Gospodara svoga će gledati;"/>
		<aya index="24" text="toga dana će neka lica smrknuta biti,"/>
		<aya index="25" text="tešku nevolju će očekivati."/>
		<aya index="26" text="Pazi! Kada duša dopre do ključnih kosti,"/>
		<aya index="27" text="i vikne se: &quot;Ima li vidara?&quot;,"/>
		<aya index="28" text="i on se uvjeri da je to čas rastanka"/>
		<aya index="29" text="i noga se uz nogu savije,"/>
		<aya index="30" text="toga dana će Gospodaru tvome priveden biti:"/>
		<aya index="31" text="&quot;Nije vjerovao, nije molitvu obavljao,"/>
		<aya index="32" text="nego je poricao i leđa okretao,"/>
		<aya index="33" text="a onda svojima bahato odlazio.&quot;"/>
		<aya index="34" text="Teško tebi! Teško tebi!"/>
		<aya index="35" text="I još jednom: Teško tebi! Teško tebi!"/>
		<aya index="36" text="Zar čovjek misli da će sam sebi prepušten biti, da neće odgovarati?"/>
		<aya index="37" text="Zar nije bio kap sjemena koja se ubaci,"/>
		<aya index="38" text="zatim ugrušak kome On onda razmjer odredi i skladnim mu lik učini,"/>
		<aya index="39" text="i od njega onda dvije vrste, muškarca i ženu, stvori,"/>
		<aya index="40" text="i zar Taj nije kadar mrtve oživiti?"/>
	</sura>
	<sura index="76" name="الانسان">
		<aya index="1" text="Zar je to davno bilo kad čovjek nije bio spomena vrijedan?"/>
		<aya index="2" text="Mi čovjeka od smjese sjemena stvaramo da bismo ga na kušnju stavili i činimo da on čuje i vidi;"/>
		<aya index="3" text="Mi mu na Pravi put ukazujemo, a njegovo je da li će zahvalan ili nezahvalan biti;"/>
		<aya index="4" text="Mi smo za nevjernike okove i sindžire i oganj razbuktali pripremili."/>
		<aya index="5" text="Čestiti će iz pehara piti kamforom začinjeno piće"/>
		<aya index="6" text="sa izvora iz kojeg će samo Allahovi štićenici piti, i koji će kuda hoće bez muke razvoditi."/>
		<aya index="7" text="Oni su zavjet ispunjavali plašeći se Dana čija će kob svuda prisutna biti,"/>
		<aya index="8" text="i hranu su davali – mada su je i sami željeli – siromahu i siročetu i sužnju."/>
		<aya index="9" text="&quot;Mi vas samo za Allahovu ljubav hranimo, od vas ni priznanja ni zahvalnosti ne tražimo!"/>
		<aya index="10" text="Mi se Gospodara našeg bojimo, onog Dana kada će lica smrknuta i namrgođena biti.&quot;"/>
		<aya index="11" text="I njih će Allah strahote toga Dana sačuvati i blaženstvo i radost im darovati"/>
		<aya index="12" text="i Džennetom i svilom ih za ono što su trpjeli nagraditi:"/>
		<aya index="13" text="naslonjeni na divanima, oni u njemu ni mraz ni žegu neće osjetiti,"/>
		<aya index="14" text="i blizu će im hladovina njegova biti, a plodovi njegovi će im nadohvat ruke stajati."/>
		<aya index="15" text="Služiće ih iz srebrenih posuda i čaša prozirnih,"/>
		<aya index="16" text="prozirnih, od srebra, čiju će veličinu prema željama njihovim odrediti."/>
		<aya index="17" text="U njemu će iz čaše piće inbirom začinjeno piti"/>
		<aya index="18" text="sa izvora u Džennetu, koji će se Selsebil zvati."/>
		<aya index="19" text="Služiće ih vječno mlada posluga – da ih vidiš, pomislio bi da su biser prosutī."/>
		<aya index="20" text="I kud god pogledaš, vidjećeš udobnost i carstvo prostrano."/>
		<aya index="21" text="Na njima će biti odijela od tanke zelene svile, i od teške svile, nakićeni narukvicama od srebra, i daće im Gospodar njihov da piju čisto piće."/>
		<aya index="22" text="&quot;To vam je nagrada; vaš trud je dostojan blagodarnosti!&quot;"/>
		<aya index="23" text="Od vremena do vremena Mi objavljujemo Kur'an tebi,"/>
		<aya index="24" text="zato izdrži do odluke Gospodara tvoga, i ne slušaj ni grješnika ni nevjernika njihova!"/>
		<aya index="25" text="I spominji ime Gospodara svoga ujutro i predvečer,"/>
		<aya index="26" text="i u jednom dijelu noći radi Njega molitvu obavljaj, i dugo Ga noću hvali!"/>
		<aya index="27" text="A ovi, oni život na ovom svijetu vole doista, a ništa ih se ne tiče Dan tegobni, koji ih čeka."/>
		<aya index="28" text="Mi ih stvaramo i zglobove im vezujemo, a ako htjednemo, zamijenićemo ih njima sličnim."/>
		<aya index="29" text="Ovo je pouka, pa ko hoće držaće se puta koji Gospodaru njegovu vodi –"/>
		<aya index="30" text="a vi ćete htjeti samo ono što Allah hoće – Allah, uistinu, sve zna i mudar je,"/>
		<aya index="31" text="On koga hoće uvodi u milost Svoju, a nevjernicima je pripremio tešku patnju."/>
	</sura>
	<sura index="77" name="المرسلات">
		<aya index="1" text="Tako mi onih koji se jedan za drugim šalju"/>
		<aya index="2" text="pa kao vihor hite,"/>
		<aya index="3" text="i onih koji objavljuju"/>
		<aya index="4" text="pa razdvajaju,"/>
		<aya index="5" text="i Objavu dostavljaju,"/>
		<aya index="6" text="opravdanje ili opomenu –"/>
		<aya index="7" text="sigurno će biti ono čime vam se prijeti!"/>
		<aya index="8" text="Kada zvijezde sjaj izgube"/>
		<aya index="9" text="i kada se nebo otvori"/>
		<aya index="10" text="i kada se planine u prah zdrobe"/>
		<aya index="11" text="i kada se poslanici u određeno vrijeme skupe…"/>
		<aya index="12" text="&quot;Do kojeg dana je to odloženo?&quot; –"/>
		<aya index="13" text="&quot;Do Dana sudnjeg!&quot;"/>
		<aya index="14" text="A znaš li ti šta je Dan sudnji? –"/>
		<aya index="15" text="Teško toga dana poricateljima!"/>
		<aya index="16" text="Zar Mi nismo drevne narode uništili"/>
		<aya index="17" text="i poslije njih i one koji su za njima dolazili?!"/>
		<aya index="18" text="Isto tako ćemo sa svim grješnicima postupiti!"/>
		<aya index="19" text="Teško toga dana poricateljima!"/>
		<aya index="20" text="Zar vas od neznatne tekućine ne stvaramo,"/>
		<aya index="21" text="koju na pouzdano mjesto stavljamo"/>
		<aya index="22" text="do roka određenoga?!"/>
		<aya index="23" text="Takva je Naša moć; a kako smo Mi samo moćni! –"/>
		<aya index="24" text="Teško toga dana poricateljima!"/>
		<aya index="25" text="Zar Mi nismo učinili Zemlju sabiralištem"/>
		<aya index="26" text="živih i mrtvih"/>
		<aya index="27" text="i na njoj nepomične visoke planine postavili, i zar vam Mi ne dajemo da slatku vodu pijete? –"/>
		<aya index="28" text="Teško toga dana poricateljima!"/>
		<aya index="29" text="Idite prema onome što ste neistinom smatrali,"/>
		<aya index="30" text="idite prema dimu u tri prama razdvojenom,"/>
		<aya index="31" text="koji hlada neće davati i koji od plamena neće zaklanjati."/>
		<aya index="32" text="On će kao kule bacati iskre"/>
		<aya index="33" text="kao da su kamile riđe. –"/>
		<aya index="34" text="Teško toga dana poricateljima!"/>
		<aya index="35" text="Ovo je dan u kome oni neće ni prozboriti"/>
		<aya index="36" text="i pravdanje im neće dozvoljeno biti. –"/>
		<aya index="37" text="Teško toga dana poricateljima!"/>
		<aya index="38" text="Ovo je Dan sudnji, i vas i narode drevne ćemo sakupiti,"/>
		<aya index="39" text="pa ako se lukavstvom kakvim budete znali poslužiti, dovijte se protiv Mene! –"/>
		<aya index="40" text="Teško toga dana poricateljima!"/>
		<aya index="41" text="Oni koji su se Allaha bojali biće među izvorima, u gustim baščama"/>
		<aya index="42" text="i među voćem koje budu željeli."/>
		<aya index="43" text="&quot;Jedite i pijte, prijatno neka vam je! – za ono što ste radili.&quot;"/>
		<aya index="44" text="Tako ćemo Mi one koji čine dobra djela nagraditi. –"/>
		<aya index="45" text="Teško toga dana poricateljima!"/>
		<aya index="46" text="&quot;Jedite i naslađujte se, ali zakratko! – vi ste, zaista, grješnici!&quot; –"/>
		<aya index="47" text="Teško toga dana poricateljima! –"/>
		<aya index="48" text="jer kad im se govorilo: &quot;Budite prema Allahu ponizni!&quot; – oni to nisu htjeli biti. –"/>
		<aya index="49" text="Teško toga dana poricateljima!"/>
		<aya index="50" text="Pa u koji će govor, ako ne u Kur'an, vjerovati?!"/>
	</sura>
	<sura index="78" name="النبإ">
		<aya index="1" text="O čemu oni jedni druge pitaju?"/>
		<aya index="2" text="O vijesti velikoj,"/>
		<aya index="3" text="o kojoj oni različita mišljenja imaju."/>
		<aya index="4" text="To nije dobro, oni će saznati sigurno!"/>
		<aya index="5" text="I još jednom, to nije dobro, oni će saznati sigurno!"/>
		<aya index="6" text="Zar Zemlju posteljom nismo učinili,"/>
		<aya index="7" text="i planine stupovima,"/>
		<aya index="8" text="i vas kao parove stvorili,"/>
		<aya index="9" text="i san vaš počinkom učinili,"/>
		<aya index="10" text="i noć pokrivačem dali,"/>
		<aya index="11" text="i dan za privređivanje odredili,"/>
		<aya index="12" text="i iznad vas sedam silnih sazdali,"/>
		<aya index="13" text="i svjetiljku plamteću postavili?"/>
		<aya index="14" text="Mi iz oblaka vodu obilno spuštamo"/>
		<aya index="15" text="i činimo da uz njenu pomoć raste žito i bilje,"/>
		<aya index="16" text="i bašče guste."/>
		<aya index="17" text="Dan sudnji je, zaista, već određen,"/>
		<aya index="18" text="Dan kada će se u Rog puhnuti, pa ćete vi, sve skupina po skupina, dolaziti,"/>
		<aya index="19" text="i nebo će se otvoriti i mnogo kapija imati,"/>
		<aya index="20" text="i planine će se zdrobiti i priviđenje će biti."/>
		<aya index="21" text="Džehennem će zasjeda postati,"/>
		<aya index="22" text="nasilnicima mjesto povratka –"/>
		<aya index="23" text="u kome će zauvijek ostati:"/>
		<aya index="24" text="u njemu svježine neće osjetiti, ni pića okusiti,"/>
		<aya index="25" text="osim vrele vode i kapljevine,"/>
		<aya index="26" text="kazne prikladne."/>
		<aya index="27" text="Oni nisu očekivali da će račun polagati"/>
		<aya index="28" text="i dokaze Naše su pretjerano poricali,"/>
		<aya index="29" text="a Mi smo sve pobrojali i zapisali –"/>
		<aya index="30" text="pa trpite, mučenje ćemo vam sve gorim učiniti."/>
		<aya index="31" text="A onima koji su se Allaha bojali želje će se ostvariti:"/>
		<aya index="32" text="bašče i vinogradi,"/>
		<aya index="33" text="i djevojke mlade, godīnā istih,"/>
		<aya index="34" text="i pehari puni."/>
		<aya index="35" text="Tamo prazne besjede i neistinu neće slušati,"/>
		<aya index="36" text="Gospodar tvoj će ih darom obilnim nagraditi,"/>
		<aya index="37" text="Gospodar nebesa i Zemlje i onoga što je između njih, Milostivi, kome neće smjeti niko prvi riječ prozboriti"/>
		<aya index="38" text="na Dan kada Džibril i meleki budu u redove poredani, kada će samo onaj kome Milostivi dozvoli govoriti, a istinu će reći."/>
		<aya index="39" text="To je neizbježan Dan, pa ko hoće, Gospodaru svome će, kao utočištu, poći."/>
		<aya index="40" text="Mi vas na skoru patnju upozoravamo, na Dan u kome će čovjek djela ruku svojih vidjeti, a nevjernik uzviknuti: &quot;Da sam, bogdo, zemlja ostao!&quot;"/>
	</sura>
	<sura index="79" name="النازعات">
		<aya index="1" text="Tako Mi onih koji čupaju grubo,"/>
		<aya index="2" text="i onih koji vade blago,"/>
		<aya index="3" text="i onih koji plove brzo,"/>
		<aya index="4" text="pa naređenja izvršavaju žurno"/>
		<aya index="5" text="i sređuju ono što nije sređeno…"/>
		<aya index="6" text="na Dan kada se Zemlja potresom zatrese,"/>
		<aya index="7" text="za kojim će slijediti sljedeći –"/>
		<aya index="8" text="srca toga dana biće uznemirena,"/>
		<aya index="9" text="a pogledi njihovi oboreni."/>
		<aya index="10" text="Ovi pitaju: &quot;Zar ćemo, zaista, biti opet ono što smo sada?"/>
		<aya index="11" text="Zar kad truhle kosti postanemo?&quot;,"/>
		<aya index="12" text="i još kažu: &quot;E tada bismo mi bili izgubljeni!&quot;"/>
		<aya index="13" text="A biće to samo povik jedan,"/>
		<aya index="14" text="i evo njih – na Zemlji."/>
		<aya index="15" text="Da li je do tebe doprla vijest o Musau,"/>
		<aya index="16" text="kad ga je Gospodar njegov u svetoj dolini Tuva zovnuo,"/>
		<aya index="17" text="&quot;Idi faraonu, on se osilio,"/>
		<aya index="18" text="i reci: 'Da li bi ti da se očistiš,"/>
		<aya index="19" text="da te o Gospodaru tvome poučim, pa da Ga se bojiš?'&quot;"/>
		<aya index="20" text="I onda mu je najveće čudo pokazao,"/>
		<aya index="21" text="ali je on porekao i nije poslušao,"/>
		<aya index="22" text="već se okrenuo i potrudio"/>
		<aya index="23" text="i sabrao i povikao:"/>
		<aya index="24" text="&quot;Ja sam gospodar vaš najveći!&quot; – on je rekao,"/>
		<aya index="25" text="i Allah ga je i za ove i za one prijašnje riječi kaznio."/>
		<aya index="26" text="To je pouka za onoga koji se bude Allaha bojao."/>
		<aya index="27" text="A šta je teže: vas ili nebo stvoriti? On ga je sazdao,"/>
		<aya index="28" text="svod njegov visoko digao i usavršio,"/>
		<aya index="29" text="noći njegove mračnim, a dane svijetlim učinio."/>
		<aya index="30" text="Poslije toga je Zemlju poravnao,"/>
		<aya index="31" text="iz nje je vodu i pašnjake izveo,"/>
		<aya index="32" text="i planine nepomičnim učinio –"/>
		<aya index="33" text="na uživanje vama i stoci vašoj."/>
		<aya index="34" text="A kada dođe nevolja najveća,"/>
		<aya index="35" text="Dan kada se čovjek bude sjećao onoga što je radio"/>
		<aya index="36" text="i kada se Džehennem svakome ko vidi bude ukazao,"/>
		<aya index="37" text="onda će onome koji je obijestan bio"/>
		<aya index="38" text="i život na ovome svijetu više volio"/>
		<aya index="39" text="Džehennem prebivalište postati sigurno."/>
		<aya index="40" text="A onome koji je pred dostojanstvom Gospodara svoga strepio i dušu od prohtjeva uzdržao"/>
		<aya index="41" text="Džennet će boravište biti sigurno."/>
		<aya index="42" text="Pitaju te o Smaku svijeta: &quot;Kada će se dogoditi?&quot;"/>
		<aya index="43" text="Ti ne znaš, pa kako da o njemu zboriš,"/>
		<aya index="44" text="o njemu samo Gospodar tvoj zna."/>
		<aya index="45" text="Tvoja opomena će koristiti samo onome koji ga se bude bojao,"/>
		<aya index="46" text="a njima će se učiniti, onoga Dana kada ga dožive, da su samo jednu večer ili jedno jutro njezino ostali."/>
	</sura>
	<sura index="80" name="عبس">
		<aya index="1" text="On se namrštio i okrenuo"/>
		<aya index="2" text="zato što je slijepac njemu prišao."/>
		<aya index="3" text="A šta ti znaš – možda on želi da se očisti,"/>
		<aya index="4" text="ili pouči pa da mu pouka bude od koristi."/>
		<aya index="5" text="Onoga koji je bogat,"/>
		<aya index="6" text="ti njega savjetuješ,"/>
		<aya index="7" text="a ti nisi kriv ako on neće da vjeruje;"/>
		<aya index="8" text="a onoga koji ti žureći prilazi"/>
		<aya index="9" text="i strah osjeća,"/>
		<aya index="10" text="ti se na njega ne osvrćeš."/>
		<aya index="11" text="Ne čini tako! Oni su pouka –"/>
		<aya index="12" text="pa ko hoće, poučiće se –"/>
		<aya index="13" text="na listovima su cijenjenim"/>
		<aya index="14" text="uzvišenim, čistim,"/>
		<aya index="15" text="u rukama pisārā"/>
		<aya index="16" text="časnih, čestitih."/>
		<aya index="17" text="Proklet neka je čovjek! Koliko je on samo nezahvalan!"/>
		<aya index="18" text="Od čega ga On stvara?"/>
		<aya index="19" text="Od kapi sjemena ga stvori i za ono što je dobro za njega pripremi,"/>
		<aya index="20" text="i Pravi put mu dostupnim učini,"/>
		<aya index="21" text="zatim mu život oduzme i učini da bude sahranjen,"/>
		<aya index="22" text="i poslije će ga, kada On bude htio, oživiti."/>
		<aya index="23" text="Uistinu! On još nije ispunio ono što mu je On naredio!"/>
		<aya index="24" text="Neka čovjek pogleda u hranu svoju;"/>
		<aya index="25" text="Mi obilno kišu prolivamo,"/>
		<aya index="26" text="zatim zemlju pukotinama rasijecamo"/>
		<aya index="27" text="i činimo da iz nje žito izrasta"/>
		<aya index="28" text="i grožđe i povrće,"/>
		<aya index="29" text="i masline i palme,"/>
		<aya index="30" text="i bašče guste,"/>
		<aya index="31" text="i voće i pića,"/>
		<aya index="32" text="na uživanje vama i stoci vašoj."/>
		<aya index="33" text="A kada dođe glas zaglušujući –"/>
		<aya index="34" text="na Dan kada će čovjek od brata svoga pobjeći"/>
		<aya index="35" text="i od majke svoje i od oca svoga"/>
		<aya index="36" text="i od drúge svoje i od sinova svojih –"/>
		<aya index="37" text="toga Dana će se svaki čovjek samo o sebi brinuti –"/>
		<aya index="38" text="neka lica biće toga Dana blistava,"/>
		<aya index="39" text="nasmijana, radosna,"/>
		<aya index="40" text="a na nekim licima toga Dana biće prašina,"/>
		<aya index="41" text="tama će ih prekrivati,"/>
		<aya index="42" text="to će nevjernici – razvratnici biti."/>
	</sura>
	<sura index="81" name="التكوير">
		<aya index="1" text="Kada sunce sjaj izgubi,"/>
		<aya index="2" text="i kada zvijezde popadaju,"/>
		<aya index="3" text="i kada se planine pokrenu,"/>
		<aya index="4" text="i kada steone kamile bez pastira ostanu,"/>
		<aya index="5" text="i kada se divlje životinje saberu,"/>
		<aya index="6" text="i kada se mora vatrom napune,"/>
		<aya index="7" text="i kada se duše sa tijelima spare,"/>
		<aya index="8" text="i kada živa sahranjenā djevojčica bude upitana"/>
		<aya index="9" text="zbog kakve krivice je umorena,"/>
		<aya index="10" text="i kada se listovi razdijele,"/>
		<aya index="11" text="i kada se nebo ukloni,"/>
		<aya index="12" text="i kada se Džehennem raspali,"/>
		<aya index="13" text="i kada se Džennet približi –"/>
		<aya index="14" text="svako će saznati ono što je pripremio."/>
		<aya index="15" text="I kunem se zvijezdama – koje se skrivaju,"/>
		<aya index="16" text="koje se kreću i iz vida gube,"/>
		<aya index="17" text="i noći kad ona veo diže,"/>
		<aya index="18" text="i zorom kada diše –"/>
		<aya index="19" text="Kur'an je, zaista, kazivanje Izaslanika plemenitog,"/>
		<aya index="20" text="moćnog, od Gospodara svemira cijenjenog,"/>
		<aya index="21" text="kome se drugi potčinjavaju, tamo pouzdanog!"/>
		<aya index="22" text="A drug vaš nije lud:"/>
		<aya index="23" text="on ga je na obzorju jasnom vidio"/>
		<aya index="24" text="i, kada je u pitanju Objava, on nije škrt"/>
		<aya index="25" text="i Kur'an nije prokletog šejtana govor,"/>
		<aya index="26" text="pa kuda onda idete?!"/>
		<aya index="27" text="Kur'an je samo pouka svjetovima,"/>
		<aya index="28" text="onome od vas koji hoće da je na Pravome putu,"/>
		<aya index="29" text="a vi ne možete ništa htjeti ako to Allah, Gospodar svjetova, neće!"/>
	</sura>
	<sura index="82" name="الإنفطار">
		<aya index="1" text="Kada se nebo rascijepi,"/>
		<aya index="2" text="i kada zvijezde popadaju,"/>
		<aya index="3" text="i kada se mora jedna u druga uliju,"/>
		<aya index="4" text="i kada se grobovi ispreturaju,"/>
		<aya index="5" text="svako će saznati šta je pripremio, a šta je propustio."/>
		<aya index="6" text="O čovječe, zašto da te obmanjuje to što je Gospodar tvoj plemenit,"/>
		<aya index="7" text="koji te je stvorio – pa učinio da si skladan i da si uspravan –"/>
		<aya index="8" text="i kakav je htio lik ti dao?"/>
		<aya index="9" text="A ne valja tako! Vi u Sudnji dan ne vjerujete,"/>
		<aya index="10" text="a nad vama bdiju čuvari,"/>
		<aya index="11" text="kod Nas cijenjeni pisari,"/>
		<aya index="12" text="koji znaju ono što radite."/>
		<aya index="13" text="Čestiti će, sigurno, u Džennet,"/>
		<aya index="14" text="a grješnici, sigurno, u Džehennem,"/>
		<aya index="15" text="na Sudnjem danu u njemu će gorjeti"/>
		<aya index="16" text="i više iz njega neće izvedeni biti."/>
		<aya index="17" text="A znaš li ti šta je Sudnji dan,"/>
		<aya index="18" text="i još jednom: znaš li ti šta je Sudnji dan?"/>
		<aya index="19" text="Dan kada niko nikome neće moći nimalo pomoći, toga Dana će vlast jedino Allah imati."/>
	</sura>
	<sura index="83" name="المطففين">
		<aya index="1" text="Teško onima koji pri mjerenju zakidaju,"/>
		<aya index="2" text="koji punu mjeru uzimaju kada od drugih kupuju,"/>
		<aya index="3" text="a kada drugima mjere na litar ili na kantar – zakidaju."/>
		<aya index="4" text="Kako ne pomisle da će oživljeni biti"/>
		<aya index="5" text="na Dan veliki,"/>
		<aya index="6" text="na Dan kada će se ljudi zbog Gospodara svjetova dići!"/>
		<aya index="7" text="Uistinu! Knjiga grješnika je u Sidždžinu,"/>
		<aya index="8" text="a znaš li ti šta je Sidždžin?"/>
		<aya index="9" text="Knjiga ispisana!"/>
		<aya index="10" text="Teško toga dana onima koji su poricali –"/>
		<aya index="11" text="koji su onaj svijet poricali –"/>
		<aya index="12" text="a njega može poricati samo prijestupnik, grješnik,"/>
		<aya index="13" text="koji je, kada su mu ajeti Naši kazivani, govorio: &quot;Izmišljotine naroda drevnih!&quot;"/>
		<aya index="14" text="A nije tako! Ono što su radili prekrilo je srca njihova,"/>
		<aya index="15" text="uistinu, oni će toga dana od milosti Gospodara svoga zaklonjeni biti,"/>
		<aya index="16" text="zatim će, sigurno, u oganj ući,"/>
		<aya index="17" text="pa će im se reći: &quot;Eto, to je ono što ste poricali!&quot;"/>
		<aya index="18" text="Uistinu! Knjiga čestitih je u Illijjunu,"/>
		<aya index="19" text="a znaš li ti šta je Illijjun?"/>
		<aya index="20" text="Knjiga ispisana! –"/>
		<aya index="21" text="nad njom bdiju oni Allahu bliski."/>
		<aya index="22" text="Dobri će, zaista, u nasladama boraviti,"/>
		<aya index="23" text="sa divana gledati,"/>
		<aya index="24" text="na licima njihovim prepoznaćeš radost sretna života,"/>
		<aya index="25" text="daće im se pa će piće zapečaćeno piti,"/>
		<aya index="26" text="čiji će pečat mošus biti – i neka se za to natječu oni koji se hoće natjecati! –"/>
		<aya index="27" text="pomiješano sa vodom iz Tesnima će biti,"/>
		<aya index="28" text="sa izvora iz kojeg će Allahu bliski piti."/>
		<aya index="29" text="Grješnici se smiju onima koji vjeruju;"/>
		<aya index="30" text="kada pored njih prolaze, jedni drugima namiguju,"/>
		<aya index="31" text="a kada se porodicama svojim vraćaju, šale zbijajući vraćaju se;"/>
		<aya index="32" text="kada ih vide, onda govore: &quot;Ovi su, doista, zalutali!&quot; –"/>
		<aya index="33" text="a oni nisu poslani da motre na njih."/>
		<aya index="34" text="Danas će oni koji su vjerovali – nevjernicima se podsmijavati,"/>
		<aya index="35" text="sa divana će gledati."/>
		<aya index="36" text="Zar će nevjernici biti drugačije kažnjeni nego prema onome kako su postupali!"/>
	</sura>
	<sura index="84" name="الإنشقاق">
		<aya index="1" text="Kada se nebo rascijepi"/>
		<aya index="2" text="i posluša Gospodara svoga – a ono će to dužno biti –"/>
		<aya index="3" text="i kada se Zemlja rastegne,"/>
		<aya index="4" text="i izbaci ono što je u njoj, i potpuno se isprazni,"/>
		<aya index="5" text="i posluša Gospodara svoga – a ona će to dužna biti –"/>
		<aya index="6" text="ti ćeš, o čovječe, koji se mnogo trudiš, trud svoj pred Gospodarom svojim naći:"/>
		<aya index="7" text="onaj kome bude knjiga njegova u desnu ruku njegovu data"/>
		<aya index="8" text="lahko će račun položiti"/>
		<aya index="9" text="i svojima će se radostan vratiti;"/>
		<aya index="10" text="a onaj kome bude knjiga njegova iza leđa njegovih data"/>
		<aya index="11" text="propast će prizivati"/>
		<aya index="12" text="i u ognju će gorjeti,"/>
		<aya index="13" text="jer je sa čeljadi svojom radostan bio"/>
		<aya index="14" text="i mislio da se nikada neće vratiti –"/>
		<aya index="15" text="a hoće! Gospodar njegov o njemu, zaista, sve zna!"/>
		<aya index="16" text="I kunem se rumenilom večernjim,"/>
		<aya index="17" text="i noći, i onim što ona tamom obavije,"/>
		<aya index="18" text="i Mjesecom punim,"/>
		<aya index="19" text="vi ćete, sigurno, na sve teže i teže prilike nailaziti!"/>
		<aya index="20" text="Pa šta im je, zašto neće da vjeruju,"/>
		<aya index="21" text="i zašto, kada im se Kur'an čita, na tle licem ne padaju?!"/>
		<aya index="22" text="već, nevjernici, poriču,"/>
		<aya index="23" text="a Allah dobro zna šta oni u sebi kriju,"/>
		<aya index="24" text="zato im navijesti patnju neizdržljivu!"/>
		<aya index="25" text="Ali one koji budu vjerovali i dobra djela činili nagrada neprekidna će čekati."/>
	</sura>
	<sura index="85" name="البروج">
		<aya index="1" text="Tako mi neba sazviježđima okićenog,"/>
		<aya index="2" text="i Dana već određenog,"/>
		<aya index="3" text="i prisutnih, i onoga što će biti prisutno –"/>
		<aya index="4" text="prokleti neka su oni koji su rovove iskopali,"/>
		<aya index="5" text="i vatrom i gorivom ih napunili,"/>
		<aya index="6" text="kada su oko nje sjedili"/>
		<aya index="7" text="i bili svjedoci onoga što su vjernicima radili!"/>
		<aya index="8" text="A svetili su im se samo zato što su u Allaha, Silnoga i Hvale dostojnoga, vjerovali,"/>
		<aya index="9" text="čija je vlast i na nebesima i na Zemlji – a Allah je svemu Svjedok."/>
		<aya index="10" text="One koji vjernike i vjernice budu na muke stavljali pa se ne budu pokajali – čeka patnja u Džehennemu i isto tako prženje u ognju,"/>
		<aya index="11" text="a one koji budu vjerovali i dobra djela činili čekaju bašče džennetske kroz koje će rijeke teći – a to će veliki uspjeh biti."/>
		<aya index="12" text="Odmazda Gospodara tvoga će, zaista, užasna biti!"/>
		<aya index="13" text="On iz ničega stvara, i ponovo će to učiniti;"/>
		<aya index="14" text="i On prašta, i pun je ljubavi,"/>
		<aya index="15" text="Gospodar svemira, Uzvišeni,"/>
		<aya index="16" text="On radi šta je Njemu volja."/>
		<aya index="17" text="Da li je doprla do tebe vijest o vojskama,"/>
		<aya index="18" text="o faraonu i Semudu?"/>
		<aya index="19" text="Ali, ovi koji neće da vjeruju stalno poriču –"/>
		<aya index="20" text="a Allahu oni neće moći umaći:"/>
		<aya index="21" text="a ovo je Kur'an veličanstveni,"/>
		<aya index="22" text="na Ploči pomno čuvanoj."/>
	</sura>
	<sura index="86" name="الطارق">
		<aya index="1" text="Tako mi neba i Danice!"/>
		<aya index="2" text="A znaš li ti šta je Danica?"/>
		<aya index="3" text="Zvijezda blistava!"/>
		<aya index="4" text="Nema čovjeka nad kojim neko ne bdije."/>
		<aya index="5" text="Nek čovjek pogleda od čega je stvoren!"/>
		<aya index="6" text="Stvoren je od tekućine koja se izbaci,"/>
		<aya index="7" text="koja između kičme i grudi izlazi,"/>
		<aya index="8" text="i On je, zaista, kadar da ga ponovo stvori"/>
		<aya index="9" text="onoga Dana kada budu ispitivane savjesti,"/>
		<aya index="10" text="kada čovjek ni snage ni branioca neće imati."/>
		<aya index="11" text="I tako mi neba puna kiše"/>
		<aya index="12" text="i Zemlje koja se otvara da rastinje nikne,"/>
		<aya index="13" text="Kur'an je, doista, govor koji rastavlja istinu od neistine,"/>
		<aya index="14" text="lakrdija nikakva on nije!"/>
		<aya index="15" text="Oni se služe spletkama,"/>
		<aya index="16" text="a Ja ih uništavam –"/>
		<aya index="17" text="zato nevjernicima još vremena dadni, još koji trenutak ih ostavi."/>
	</sura>
	<sura index="87" name="الأعلى">
		<aya index="1" text="Hvali ime Gospodara svoga Svevišnjeg,"/>
		<aya index="2" text="koji sve stvara i čini skladnim,"/>
		<aya index="3" text="i koji sve s mjerom određuje i nadahnjuje,"/>
		<aya index="4" text="i koji čini da rastu pašnjaci,"/>
		<aya index="5" text="i potom čini da postanu suhi, potamnjeli."/>
		<aya index="6" text="Mi ćemo te naučiti da izgovaraš pa ništa nećeš zaboraviti"/>
		<aya index="7" text="osim onoga što će Allah htjeti – jer, On zna i ono što na javu iznosite i ono što tajite –"/>
		<aya index="8" text="i sve što je dobro Mi ćemo tebi dostupnim učiniti;"/>
		<aya index="9" text="zato poučavaj – pouka će već od koristi biti:"/>
		<aya index="10" text="dozvaće se onaj koji se Allaha boji,"/>
		<aya index="11" text="a izbjegavaće je onaj najgori,"/>
		<aya index="12" text="koji će u vatri velikoj gorjeti,"/>
		<aya index="13" text="pa u njoj neće ni umrijeti ni živjeti."/>
		<aya index="14" text="Postići će šta želi onaj koji se očisti"/>
		<aya index="15" text="i spomene ime Gospodara svoga pa molitvu obavi!"/>
		<aya index="16" text="Ali, vi više život na ovom svijetu volite,"/>
		<aya index="17" text="a onaj svijet je bolji i vječan je."/>
		<aya index="18" text="Ovo, doista, ima u listovima davnašnjim,"/>
		<aya index="19" text="listovima Ibrahimovim i Musaovim."/>
	</sura>
	<sura index="88" name="الغاشية">
		<aya index="1" text="Da li je doprla do tebe vijest o teškoj nevolji? –"/>
		<aya index="2" text="kada će se neka lica potištena,"/>
		<aya index="3" text="premorena, napaćena"/>
		<aya index="4" text="u vatri užarenoj pržiti,"/>
		<aya index="5" text="sa vrela uzavrelog piti,"/>
		<aya index="6" text="kada drugog jela osim trnja neće imati,"/>
		<aya index="7" text="koje neće ni ugojiti ni glad utoliti."/>
		<aya index="8" text="Neka lica toga dana biće radosna,"/>
		<aya index="9" text="trudom svojim zadovoljna –"/>
		<aya index="10" text="u Džennetu izvanrednome,"/>
		<aya index="11" text="u kome prazne besjede neće slušati."/>
		<aya index="12" text="U njemu su izvor-vode koje teku,"/>
		<aya index="13" text="u njemu su i divani skupocjeni,"/>
		<aya index="14" text="i pehari postavljeni,"/>
		<aya index="15" text="i jastuci poredani,"/>
		<aya index="16" text="i ćilimi rašireni."/>
		<aya index="17" text="Pa zašto oni ne pogledaju kamile – kako su stvorene,"/>
		<aya index="18" text="i nebo – kako je uzdignuto,"/>
		<aya index="19" text="i planine – kako su postavljene,"/>
		<aya index="20" text="i Zemlju – kako je prostrta?!"/>
		<aya index="21" text="Ti poučavaj – tvoje je da poučavaš,"/>
		<aya index="22" text="ti vlast nad njima nemaš!"/>
		<aya index="23" text="A onoga koji glavu okreće i neće da vjeruje,"/>
		<aya index="24" text="njega će Allah najvećom mukom mučiti."/>
		<aya index="25" text="Nama će se oni, zaista, vratiti"/>
		<aya index="26" text="i pred Nama će, doista, račun polagati!"/>
	</sura>
	<sura index="89" name="الفجر">
		<aya index="1" text="Tako mi zore,"/>
		<aya index="2" text="i deset noći,"/>
		<aya index="3" text="i parnih i neparnih,"/>
		<aya index="4" text="i noći kada nestaje –"/>
		<aya index="5" text="zar to pametnom zakletva nije…?"/>
		<aya index="6" text="Zar ne znaš šta je Gospodar tvoj sa Adom uradio,"/>
		<aya index="7" text="sa stanovnicima Irema, punog palata na stupovima,"/>
		<aya index="8" text="kojima ravna ni u jednoj zemlji nije bilo;"/>
		<aya index="9" text="i Semudom, koji je stijene u dolini klesao,"/>
		<aya index="10" text="i faraonom, koji je šatore imao –"/>
		<aya index="11" text="koji su na Zemlji zulum provodili"/>
		<aya index="12" text="i poroke na njoj umnožili,"/>
		<aya index="13" text="pa je Gospodar tvoj – bič patnje na njih spustio,"/>
		<aya index="14" text="jer, Gospodar tvoj je, zaista, u zasjedi."/>
		<aya index="15" text="Čovjek, kada Gospodar njegov hoće da ga iskuša pa mu počast ukaže i blagodatima ga obaspe, rekne: &quot;Gospodar moj je prema meni plemenito postupio!&quot;"/>
		<aya index="16" text="A kad mu, da bi ga iskušao, opskrbu njegovu oskudnom učini, onda rekne: &quot;Gospodar moj me je napustio!&quot;"/>
		<aya index="17" text="A nije tako! Vi pažnju siročetu ne ukazujete,"/>
		<aya index="18" text="i da se puki siromah nahrani – jedan drugog ne nagovarate,"/>
		<aya index="19" text="a nasljedstvo pohlepno jedete"/>
		<aya index="20" text="i bogatstvo pretjerano volite."/>
		<aya index="21" text="A ne valja to! Kada se Zemlja u komadiće zdrobi"/>
		<aya index="22" text="i kad dođe naređenje Gospodara tvoga, a meleki budu sve red do reda,"/>
		<aya index="23" text="i kad se tog Dana primakne Džehennem; tada će se čovjek sjetiti – a na što mu je sjećanje?! –"/>
		<aya index="24" text="i reći: &quot;Kamo sreće da sam se za ovaj život pripremio!&quot;"/>
		<aya index="25" text="Tog Dana niko neće kao On mučiti,"/>
		<aya index="26" text="i niko neće kao On u okove okivati!"/>
		<aya index="27" text="A ti, o dušo smirena,"/>
		<aya index="28" text="vrati se Gospodaru svome zadovoljna, a i On tobom zadovoljan,"/>
		<aya index="29" text="pa uđi među robove Moje,"/>
		<aya index="30" text="i uđi u Džennet Moj!"/>
	</sura>
	<sura index="90" name="البلد">
		<aya index="1" text="Kunem se gradom ovim –"/>
		<aya index="2" text="a tebi će biti dopušteno sve u gradu ovome –"/>
		<aya index="3" text="i roditeljem i onim koga je rodio,"/>
		<aya index="4" text="Mi čovjeka stvaramo da se trudi."/>
		<aya index="5" text="Misli li on da mu niko ništa ne može?"/>
		<aya index="6" text="&quot;Utrošio sam blago nebrojeno!&quot; – reći će."/>
		<aya index="7" text="Zar misli da ga niko vidio nije?"/>
		<aya index="8" text="Zar mu nismo dali oka dva"/>
		<aya index="9" text="i jezik i usne dvije,"/>
		<aya index="10" text="i dobro i zlo mu objasnili?"/>
		<aya index="11" text="Pa, zašto on na blagodatima zahvalan bio nije? –"/>
		<aya index="12" text="A šta ti misliš: kako se može na blagodatima zahvalan biti? –"/>
		<aya index="13" text="roba ropstva osloboditi,"/>
		<aya index="14" text="ili, kad glad hara, nahraniti"/>
		<aya index="15" text="siroče bliska roda,"/>
		<aya index="16" text="ili ubogoga nevoljnika,"/>
		<aya index="17" text="a uz to da je od onih koji vjeruju, koji jedni drugima izdržljivost preporučuju i koji jedni drugima milosrđe preporučuju;"/>
		<aya index="18" text="oni će biti – sretnici!"/>
		<aya index="19" text="A oni koji ne vjeruju u dokaze Naše, oni će biti – nesretnici,"/>
		<aya index="20" text="iznad njih će vatra zatvorena biti."/>
	</sura>
	<sura index="91" name="الشمس">
		<aya index="1" text="Tako Mi Sunca i svjetla njegova,"/>
		<aya index="2" text="i Mjeseca kada ga prati,"/>
		<aya index="3" text="i dana kada ga vidljivim učini,"/>
		<aya index="4" text="i noći kada ga zakloni,"/>
		<aya index="5" text="i neba i Onoga koji ga sazda,"/>
		<aya index="6" text="i Zemlje i Onoga koji je ravnom učini,"/>
		<aya index="7" text="i duše i Onoga koji je stvori"/>
		<aya index="8" text="pa joj put dobra i put zla shvatljivim učini,"/>
		<aya index="9" text="uspjeće samo onaj ko je očisti,"/>
		<aya index="10" text="a biće izgubljen onaj ko je na stranputicu odvodi!"/>
		<aya index="11" text="Semud je zbog obijesti svoje poricao:"/>
		<aya index="12" text="kad se jedan nesretnik između njih podigao,"/>
		<aya index="13" text="Allahov poslanik im je doviknuo: &quot;Brinite se o Allahovoj kamili i vremenu kad treba da pije!&quot;,"/>
		<aya index="14" text="ali mu oni nisu povjerovali, već su je zaklali – i Gospodar njihov ih je zbog grijeha njihovih uništio i do posljednjeg istrijebio,"/>
		<aya index="15" text="i ne strahujući zbog toga od odgovornosti."/>
	</sura>
	<sura index="92" name="الليل">
		<aya index="1" text="Tako mi noći kada tmine razastre,"/>
		<aya index="2" text="i dana kad svane,"/>
		<aya index="3" text="i Onoga koji muško i žensko stvara –"/>
		<aya index="4" text="vaš trud je, zaista, različit:"/>
		<aya index="5" text="onome koji udjeljuje i ne griješi"/>
		<aya index="6" text="i ono najljepše smatra istinitim –"/>
		<aya index="7" text="njemu ćemo Džennet pripremiti;"/>
		<aya index="8" text="a onome koji tvrdiči i osjeća se neovisnim"/>
		<aya index="9" text="i ono najljepše smatra lažnim –"/>
		<aya index="10" text="njemu ćemo Džehennem pripremiti,"/>
		<aya index="11" text="i bogatstvo njegovo mu, kad se strovali, neće koristiti."/>
		<aya index="12" text="Mi smo dužni ukazati na Pravi put,"/>
		<aya index="13" text="i jedino Nama pripada i onaj i ovaj svijet!"/>
		<aya index="14" text="Zato vas opominjem razbuktalom vatrom,"/>
		<aya index="15" text="u koju će ući samo nesretnik,"/>
		<aya index="16" text="onaj koji bude poricao i glavu okretao,"/>
		<aya index="17" text="a od nje će daleko biti onaj koji se bude Allaha bojao,"/>
		<aya index="18" text="onaj koji bude dio imetka svoga udjeljivao, da bi se očistio,"/>
		<aya index="19" text="ne očekujući da mu se zahvalnošću uzvrati,"/>
		<aya index="20" text="već jedino da bi naklonost Gospodara svoga Svevišnjeg stekao,"/>
		<aya index="21" text="i on će, zbilja, zadovoljan biti!"/>
	</sura>
	<sura index="93" name="الضحى">
		<aya index="1" text="Tako mi jutra"/>
		<aya index="2" text="i noći kada se utiša –"/>
		<aya index="3" text="Gospodar tvoj nije te ni napustio ni omrznuo!"/>
		<aya index="4" text="Onaj svijet je, zaista, bolji za tebe od ovoga svijeta,"/>
		<aya index="5" text="a Gospodar tvoj će tebi, sigurno, dati, pa ćeš zadovoljan biti!"/>
		<aya index="6" text="Zar nisi siroče bio, pa ti je On utočište pružio,"/>
		<aya index="7" text="i za pravu vjeru nisi znao, pa te je na Pravi put uputio,"/>
		<aya index="8" text="i siromah si bio, pa te je imućnim učinio?"/>
		<aya index="9" text="Zato siroče ne ucvili,"/>
		<aya index="10" text="a na prosjaka ne podvikni,"/>
		<aya index="11" text="i o blagodati Gospodara svoga kazuj!"/>
	</sura>
	<sura index="94" name="الشرح">
		<aya index="1" text="Zar grudi tvoje nismo prostranim učinili,"/>
		<aya index="2" text="i breme tvoje s tebe skinuli,"/>
		<aya index="3" text="koje je pleća tvoja tištilo,"/>
		<aya index="4" text="i spomen na tebe visoko uzdigli!"/>
		<aya index="5" text="Ta, zaista, s mukom je i last,"/>
		<aya index="6" text="zaista, s mukom je i last!"/>
		<aya index="7" text="A kad završiš, molitvi se predaj"/>
		<aya index="8" text="i samo se Gospodaru svome obraćaj!"/>
	</sura>
	<sura index="95" name="التين">
		<aya index="1" text="Tako mi smokve i masline,"/>
		<aya index="2" text="i Sinajske gore,"/>
		<aya index="3" text="i grada ovog, sigurnog –"/>
		<aya index="4" text="Mi čovjeka stvaramo u skladu najljepšem,"/>
		<aya index="5" text="zatim ćemo ga u najnakazniji lik vratiti,"/>
		<aya index="6" text="samo ne one koji budu vjerovali i dobra djela činili, njih čeka nagrada neprekidna."/>
		<aya index="7" text="Pa šta te onda navodi da poričeš onaj svijet –"/>
		<aya index="8" text="zar Allah nije sudija najpravedniji?!"/>
	</sura>
	<sura index="96" name="العلق">
		<aya index="1" text="Čitaj, u ime Gospodara tvoga, koji stvara,"/>
		<aya index="2" text="stvara čovjeka od ugruška!"/>
		<aya index="3" text="Čitaj, plemenit je Gospodar tvoj,"/>
		<aya index="4" text="koji poučava peru,"/>
		<aya index="5" text="koji čovjeka poučava onome što ne zna."/>
		<aya index="6" text="Uistinu, čovjek se uzobijesti"/>
		<aya index="7" text="čim se neovisnim osjeti,"/>
		<aya index="8" text="a Gospodaru tvome će se, doista, svi vratiti!"/>
		<aya index="9" text="Vidje li ti onoga koji brani"/>
		<aya index="10" text="robu da molitvu obavi?"/>
		<aya index="11" text="Reci mi ako on misli da je na Pravome putu,"/>
		<aya index="12" text="ili ako traži da se kumirima moli,"/>
		<aya index="13" text="reci mi, ako on poriče i glavu okreće –"/>
		<aya index="14" text="zar on ne zna da Allah sve vidi?"/>
		<aya index="15" text="Ne valja to! Ako se ne okani, dohvatićemo ga za kiku,"/>
		<aya index="16" text="kiku lažnu i grješnu,"/>
		<aya index="17" text="pa neka on pozove društvo svoje –"/>
		<aya index="18" text="Mi ćemo pozvati zebanije."/>
		<aya index="19" text="Ne valja to! Ti njega ne slušaj, već molitvu obavljaj i nastoj da se Gospodaru svome približiš!"/>
	</sura>
	<sura index="97" name="القدر">
		<aya index="1" text="Mi smo ga počeli objavljivati u Noći Kadr –"/>
		<aya index="2" text="a šta ti misliš šta je Noć Kadr?"/>
		<aya index="3" text="Noć Kadr je bolja od hiljadu mjeseci –"/>
		<aya index="4" text="meleki i Džibril, s dozvolom Gospodara svoga, spuštaju se u njoj zbog odluke svake,"/>
		<aya index="5" text="sigurnost je u njoj sve dok zora ne svane."/>
	</sura>
	<sura index="98" name="البينة">
		<aya index="1" text="Nisu se nevjernici između sljedbenika Knjige i mnogobošci odvojili, sve dok im nije došao dokaz jasni;"/>
		<aya index="2" text="od Allaha Poslanik, koji čita listove čiste,"/>
		<aya index="3" text="u kojima su propisi ispravni."/>
		<aya index="4" text="A podvojili su se oni kojima je data Knjiga baš onda kada im je došao dokaz jasni,"/>
		<aya index="5" text="a naređeno im je da se samo Allahu klanjaju, da Mu iskreno, kao pravovjerni, vjeru ispovijedaju, i da molitvu obavljaju, i da milostinju udjeljuju; a to je – ispravna vjera."/>
		<aya index="6" text="Oni koji ne vjeruju između sljedbenika Knjige i mnogobošci biće, sigurno, u vatri džehennemskoj, u njoj će vječno ostati; oni su najgora stvorenja."/>
		<aya index="7" text="A oni koji vjeruju i čine dobra djela – oni su, zbilja, najbolja stvorenja,"/>
		<aya index="8" text="njih nagrada u Gospodara njihova čeka; edenski vrtovi kroz koje će rijeke teći, u kojima će vječno i zauvijek boraviti; Allah će biti njima zadovoljan, a i oni će biti Njime zadovoljni. To će biti za onoga koji se bude bojao Gospodara svoga."/>
	</sura>
	<sura index="99" name="الزلزلة">
		<aya index="1" text="Kada se Zemlja najžešćim potresom svojim potrese"/>
		<aya index="2" text="i kada Zemlja izbaci terete svoje,"/>
		<aya index="3" text="i čovjek uzvikne: &quot;Šta joj je?!&quot; –"/>
		<aya index="4" text="toga Dana će ona vijesti svoje kazivati"/>
		<aya index="5" text="jer će joj Gospodar tvoj narediti."/>
		<aya index="6" text="Tog Dana će se ljudi odvojeno pojaviti da im se pokažu djela njihova;"/>
		<aya index="7" text="onaj ko bude uradio koliko trun dobra – vidjeće ga,"/>
		<aya index="8" text="a onaj ko bude uradio koliko trun zla – vidjeće ga."/>
	</sura>
	<sura index="100" name="العاديات">
		<aya index="1" text="Tako mi onih koji dahćući jure,"/>
		<aya index="2" text="pa varnice vrcaju,"/>
		<aya index="3" text="i zorom napadaju,"/>
		<aya index="4" text="i dižu tada prašinu"/>
		<aya index="5" text="pa u njoj u gomilu upadaju –"/>
		<aya index="6" text="čovjek je, zaista, Gospodaru svome nezahvalan"/>
		<aya index="7" text="i sam je on toga, doista, svjestan,"/>
		<aya index="8" text="i on je, zato što voli bogatstvo – radiša."/>
		<aya index="9" text="A zar on ne zna da će, kada budu oživljeni oni koji su u grobovima"/>
		<aya index="10" text="i kada iziđe na vidjelo ono što je u srcima,"/>
		<aya index="11" text="Gospodar njihov toga Dana, sigurno, sve znati o njima?"/>
	</sura>
	<sura index="101" name="القارعة">
		<aya index="1" text="Smak svijeta!"/>
		<aya index="2" text="Šta je Smak svijeta?"/>
		<aya index="3" text="i šta ti znaš o Smaku svijeta?"/>
		<aya index="4" text="Toga dana će ljudi biti kao leptiri raštrkani,"/>
		<aya index="5" text="a planine kao šarena vuna iščupanā."/>
		<aya index="6" text="Onaj u koga njegova djela budu teška –"/>
		<aya index="7" text="u ugodnu životu će živjeti,"/>
		<aya index="8" text="a onaj u koga njegova djela budu lahka –"/>
		<aya index="9" text="boravište će mu bezdan biti."/>
		<aya index="10" text="A znaš li ti šta će to biti? –"/>
		<aya index="11" text="Vatra užarena!"/>
	</sura>
	<sura index="102" name="التكاثر">
		<aya index="1" text="Zaokuplja vas nastojanje da što imućniji budete"/>
		<aya index="2" text="sve dok grobove ne naselite."/>
		<aya index="3" text="A ne valja tako, saznaćete svakako!"/>
		<aya index="4" text="I još jednom, ne valja tako! Saznaćete sigurno!"/>
		<aya index="5" text="Ne valja tako, neka znate pouzdano,"/>
		<aya index="6" text="Džehennem ćete vidjeti jasno!"/>
		<aya index="7" text="I još jednom, doista ćete ga vidjeti očigledno!"/>
		<aya index="8" text="Zatim ćete toga dana za sladak život biti pitani sigurno!"/>
	</sura>
	<sura index="103" name="العصر">
		<aya index="1" text="Tako mi vremena –"/>
		<aya index="2" text="čovjek, doista, gubi,"/>
		<aya index="3" text="samo ne oni koji vjeruju i dobra djela čine, i koji jedni drugima istinu preporučuju i koji jedni drugima preporučuju strpljenje."/>
	</sura>
	<sura index="104" name="الهمزة">
		<aya index="1" text="Teško svakom klevetniku-podrugljivcu,"/>
		<aya index="2" text="koji blago gomila i prebrojava ga,"/>
		<aya index="3" text="i misli da će ga blago njegovo besmrtnim učiniti!"/>
		<aya index="4" text="A ne valja tako! On će, sigurno, biti bačen u Džehennem!"/>
		<aya index="5" text="A znaš li ti šta je Džehennem?"/>
		<aya index="6" text="Vatra Allahova razbuktana,"/>
		<aya index="7" text="koja će do srcā dopirati."/>
		<aya index="8" text="Ona će iznad njih biti zatvorena,"/>
		<aya index="9" text="plamenim stupovima zasvođena."/>
	</sura>
	<sura index="105" name="الفيل">
		<aya index="1" text="Zar nisi čuo šta je sa vlasnicima slona Gospodar tvoj uradio!"/>
		<aya index="2" text="Zar lukavstvo njihovo nije omeo"/>
		<aya index="3" text="i protiv njih jata ptica poslao,"/>
		<aya index="4" text="Koje su na njih grumenje od gline pečene bacale,"/>
		<aya index="5" text="pa ih On kao lišće koje su crvi istočili učinio?"/>
	</sura>
	<sura index="106" name="قريش">
		<aya index="1" text="Zbog navike Kurejšija,"/>
		<aya index="2" text="navike njihove da zimi i ljeti putuju,"/>
		<aya index="3" text="neka se oni Gospodaru hrama ovoga klanjaju,"/>
		<aya index="4" text="koji ih gladne hrani i od straha brani."/>
	</sura>
	<sura index="107" name="الماعون">
		<aya index="1" text="Znaš li ti onoga koji onaj svijet poriče?"/>
		<aya index="2" text="Pa to je onaj koji grubo odbija siroče,"/>
		<aya index="3" text="i koji da se nahrani siromah – ne podstiče."/>
		<aya index="4" text="A teško onima koji, kada molitvu obavljaju,"/>
		<aya index="5" text="molitvu svoju kako treba ne izvršavaju,"/>
		<aya index="6" text="koji se samo pretvaraju"/>
		<aya index="7" text="i nikome ništa ni u naruč ne daju!"/>
	</sura>
	<sura index="108" name="الكوثر">
		<aya index="1" text="Mi smo ti, uistinu, mnogō dobro dali,"/>
		<aya index="2" text="zato se Gospodaru svome moli i kurban kolji,"/>
		<aya index="3" text="onaj koji tebe mrzi sigurno će on bez spomena ostati."/>
	</sura>
	<sura index="109" name="الكافرون">
		<aya index="1" text="Reci: &quot;O vi nevjernici,"/>
		<aya index="2" text="ja se neću klanjati onima kojima se vi klanjate,"/>
		<aya index="3" text="a ni vi se nećete klanjati Onome kome se ja klanjam;"/>
		<aya index="4" text="ja se nisam klanjao onima kojima ste se vi klanjali,"/>
		<aya index="5" text="a i vi se niste klanjali Onome kome se ja klanjam,"/>
		<aya index="6" text="vama – vaša vjera, a meni – moja!&quot;"/>
	</sura>
	<sura index="110" name="النصر">
		<aya index="1" text="Kada Allahova pomoć i pobjeda dođu,"/>
		<aya index="2" text="i vidiš ljude kako u skupinama u Allahovu vjeru ulaze –"/>
		<aya index="3" text="ti veličaj Gospodara svoga hvaleći Ga i moli Ga da ti oprosti, On je uvijek pokajanje primao."/>
	</sura>
	<sura index="111" name="المسد">
		<aya index="1" text="Neka propadne Ebu Leheb, i propao je!"/>
		<aya index="2" text="Neće mu biti od koristi blago njegovo, a ni ono što je stekao,"/>
		<aya index="3" text="ući će on, sigurno, u vatru rasplamsalu,"/>
		<aya index="4" text="i žena njegova, koja spletkari;"/>
		<aya index="5" text="o vratu njenu biće uže od ličine usukane!"/>
	</sura>
	<sura index="112" name="الإخلاص">
		<aya index="1" text="Reci: &quot;On je Allah – Jedan!"/>
		<aya index="2" text="Allah je Utočište svakom!"/>
		<aya index="3" text="Nije rodio i rođen nije,"/>
		<aya index="4" text="i niko Mu ravan nije!&quot;"/>
	</sura>
	<sura index="113" name="الفلق">
		<aya index="1" text="Reci: &quot;Utječem se Gospodaru svitanja"/>
		<aya index="2" text="od zla onoga što On stvara,"/>
		<aya index="3" text="i od zla mrkle noći kada razastre tmine,"/>
		<aya index="4" text="i od zla smutljivca kad smutnje sije,"/>
		<aya index="5" text="i od zla zavidljivca kad zavist ne krije!&quot;"/>
	</sura>
	<sura index="114" name="الناس">
		<aya index="1" text="Reci: &quot;Tražim zaštitu Gospodara ljudi,"/>
		<aya index="2" text="Vladara ljudi,"/>
		<aya index="3" text="Boga ljudi,"/>
		<aya index="4" text="od zla šejtana-napasnika,"/>
		<aya index="5" text="koji zle misli unosi u srca ljudi –"/>
		<aya index="6" text="od džina i od ljudi!&quot;"/>
	</sura>
</quran>
